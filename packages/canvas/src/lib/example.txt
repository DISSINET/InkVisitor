<T76-4-043>
In nomine Domini, amen. Nos frater Benvenutus de Urbeveteri et frater Bartholomeus de Amelia, ordinis fratrum minorum inquisitores heretice pravitatis in civitate Urbevetana et Romana provincia auctoritate Sedis Apostolice constituti, universis in Christo fidelibus declaramus quod frater Rogerius de ordine Predicatorum felicis recordationis, olim inquisitor haretice pravitatis, anno Domini millesimo ducentesimo tricesimo nono, temporibus domini Gregorii pape noni, indictione .XII., in civitate Urbevetana inquisitionis officium exercens, dominum Christoforum Tosti dudum a progenitoribus suis contrahentem nefariam disciplinam, de hereticorum conversatione, favore ac receptione dampnabili invenerit ab antiquo publice infamatum, sicud publicis terre clamoribus viventium memoria attestatur; ab eodem Christoforo corporale iuramentum recepit de stando precise mandatis Sacrosancte Romane Ecclesie, domini Raynerii olim Urbevetani episcopi et ipsius inquisitoris super dicto crimine hereseos, renuntiando per proprium iuramentum omni heresi se adversus predictam Sacrosantam Romanam Ecclesiam extollenti, ut hec omnia plenius patent publico instrumento. Cumque idem Christoforus, immemor prestiti iuramenti et facte de se obligationis, post plura periuria multis contumaciis aggravata, velud homo malitiosus et dure cervicis proprii reatus penam cum misericordia iniungendam refugiens, sue salutis oblitus, nonnullis hereticorum credentibus, qui ausu temerario loci Sancti Dominici ordinis Predicatorum immunitatem fregerunt et in fratres Predicatores manus inicientes, predictum inquisitorem usque ad effusionem sanguinis gradierunt, consilium detestabiliter exibuit et favorem ac etiam pro eo quod de crimine hereseos, de quo dictus Christoforus corporaliter iuratus de veritate dicenda noluit salubriter confiteri per inquisitorem prefatum, anno Domini .M.CC.XL. nono tanquam credens, fautor et receptor atque defensor hereticorum excommunicationis vinculo extitit innodatus et omni legitimo actu privatus, et bona sua fuerunt sententialiter publicata. Verum dictus Christophorus, post latam contra eum sententiam, gravioris pene timore perteritus, coram dicto fratre Rugerio inquisitore extitit manifeste confessus quod habuit notitiam hereticorum, predicationes ipsorum audivit, frequenter munuscula recepit ab eis et quinque annorum spatio credidit hereticorum erroribus; proinde nefandus Christoforus, post abiurationem et confessionem prefatas, sue fame prodigus et sue salutis improvidus, immemor prestiti iuramenti et proprii persecutor honoris, fecibus pravitatis heretice quibus defixus fuerat usque ad profundum immergi desiderans, quod est ipso dictu orrendum et fidelium auribus detestandum, tanquam canis ad vomitum reddiens et a concepta perfidia nullatenus resipiscens, Stephanum Narniensem, Bonamicum, Iosep de Viterbio, Andream Castellane, Guidonem Rubeum, Iacobum Urbevetanum, Gualdinum de Viterbio, Nicolam de Casalveri et alios quosdam patarenos in domo propria receptavit et tam inibi quam in pluribus aliis locis predicationes eorum audivit de erroribus eorumdem; reverentiam eisdem exibuit pluries adorando eos iuxta hereticorum ritus abusum; dedit eis manducare et bibere de rebus suis ac eis necessaria ministravit, sicud hec omnia per depositiones fidedignorum testium in inquisitionis officio receptorum plenissime nobis constant. Ea propter Christophorum anno Domini .M.CC.LXVIII. mense maii, die .XI. intrante, indictione undecima, super premissis peremptorie citari fecimus diligenter ut coram nobis deberet personaliter comparere, mandatis ecclesie atque nostris precise per omnia pariturus. Qui ac si fedus cum inferno et pactum cum morte pepigerit salutare exorrens remedium, spiritum elationis assummens et lucuferiana tumens elatione contempsit contumaciter comparere post terminum diutius expectatum. Ne igitur tante transgressionis et tantarum contumaciarum scelera remaneant impunita et posteris transeant in exempla, que clamant vindictam ad aures Domini ultionum, ut salubriter defleat quod dampnabiliter errando commisit et ut saltem eum pena ad viam veritatis revocet quem potuit in dampnationis impunitas detinere, comunicato super premissis plurium sapientum consilio et precipue venerabilis patris domini Iacobi Urbevetani episcopi et per nos deliberatione prehabita diligenti per ea que vidimus et cognovimus ac superius sunt expressa, Christi quoque nomine invocato, dictum Christoforum Tosti fuisse credentem hereticorum erroribus, fautorem et receptatorem patarenorum ac etiam in hereticam pravitatem esse relapsum, auctoritate Sacrosancte Romane Ecclesie, qua fungimur in hac parte, sententialiter iudicamus et eundem excomunicamus in scriptis et perpetua dampnamus infamia et de omnibus terre Romane Ecclesie subiectis exbandimus et de civitate Urbevetana et eius districtu perpetuo exbandiri iubemus, mandantes firmiter et districte sub pena excomunicationis et penis aliis temporalibus nostro arbitrio auferendis, quod nullus eum deinceps audeat receptare vel prebere eidem quodlibet super quocumque negotio consilium, auxilium vel favorem seu participare cum ipso, cunctis etiam honoribus temporalibus et officiis publicis ac omni actu legitimo privamus eum et filios et nepotes usque in secundam generationem per lineam descendentes; interdicimus ei beneficium proclamationis et appellationis, ecclesiastica sacramenta et in morte ecclesiasticam sepulturam. Nullus ei preterea super quocumque negotio set ipse aliis respondere cogatur; bona quoque ipsius Christofori omnia, mobilia et immobilia, iura et actiones ubicumque sunt seu reperta fuerint Romane Ecclesie et comuni Urbevetano sententialiter publicamus et confiscamus secundum dispositionem et distributionem nostram dividenda in pecunia numerata, et domum ipsius Christofori cum turri, positam in regione Sancte Pacis iuxta viam a duabus partibus et iuxta domum Forestani et alios suos confines, sine spe rehedificationis iudicamus funditus distruendam ut sit decetero receptaculum sordium que fuit latibulum perfidorum; cassamus insuper, irritamus ac nullius decernimus esse momenti omnes contractus venditionis, donationis, permutationis, impignorationis, alienationis et cuiuscumque generis obligationis de bonis ipsius per se vel per alium factos a tempore commissi criminis cuicumque persone vel loco. Reservata semper Romane Ecclesie, nobis et aliis inquisitoribus addendi, minuendi, mutandi, corregendi et aliter sententiandi ac procedendi contra eum et bona sua, sive in rebus humanis agat sive non, plenaria potestate.
Lecta, lata et publicata fuit dicta sententia per dictos inquisitores in platea Sancti Francisci de Urbeveteri in pleno populo marum et mulierum dicte civitatis ad hec convocato; presentibus domino Girardino de Venetiis potestate, domino Iacobo eius iudice, domino Munaldo capitaneo civitatis prefate, fratre Ugolino de Scetona, fratre Detaiuti de Urbeveteri guardiano loci fratrum, fratre Tebaldo de Alba et fratre Ianne de Subiaco ordinis Minorum, magistro Lituardo notario de Tuscana et magistro Bonagratia notario et familiaribus dictorum inquisitorum et aliis pluribus testibus et absente dicto Christoforo per contumaciam citato tamen prius peremptorie ad sententiam audiendam. Sub annis Domini .millesimo.ducentesimo.LXVIII., temporibus domini Clementis pape quarti, mense maii, die XIIII intrante, indictione undecima.
Et ego Uguiccio quondam Mathei notarius de Viterbio, auctoritate Sedis Apostolice notarius et nunc dictorum inquisitorum notarius, prolationi dicte sententie interffui et ut supra legitur de mandato ipsorum scripsi, subscripsi et publicavi. Signum dicti Orbetani notarii.

</T76-4-043>

<T76-4-044>
 In nomine Domini, amen. Nos frater Bartholomeus de Amelia et frater Benvenutus de Urbeveteri, ordinis fratrum Minorum, inquisitores heretice pravitatis in civitate Urbevetana et Romana provincia auctoritate Sedis Apostolice constituti, notum facimus universis quod propositi nostri erat et voti Rainerium filium Stradigotti Ricci de Tostis tam ad salutem de periculo quam ad decorem fame de pudore orrende infamie revocare et eum de invio infidelitatis reducere tanquam oviculam diutinis erratibus fatigatam ad ovile fidelium et ad gremium Sacrosancte Romane Ecclesie a quo erat diabolica suggestione precisus; cuius domus dudum a progenitoribus suis dampnati erroris tanquam virulenta progenies et genimina viperarum nephariam contrahens disciplinam de hereticorum conversatione favore ac receptatione dampnabili titulos quamvis generis et patrie orrendis maculis denigravi quem ad modum adversus eum publicis ex antiquo terra clamoribus attestatur. Et ideo anno Domini .M.CC.LXVIII. mense maii, die .XI. intrante, indictione .XI. eundem Rainerium per nuntium nostrum et inquisitionis fecimus diligenter ut coram nobis peremptorie deberet personaliter comparere mandatis Ecclesie atque nostris pariturus precise. Qui ac si fedus cum inferno et pactum cum morte pepigerit letale anime sue vulnus curari penitus recusavit, refugiendo tanquam proprie vite hostes medicum et medelam et comparere coram nobis contumaciter recusavit post terminum diutius expectatum. Heu prodolor, anno Domini .M.CC.XLVIIII. mense decembris, die .VI., bone memorie frater Rogerius de ordine fratrum Predicatorum, olim inquisitor pravitatis heretice, contra Stradigottum patrem prefati Rainerii et eius familiam, eorum malitia exigente, in platea comunis Urbisveteris in pleno populo velud credentes, fautores et receptores hereticorum excomunicavit in scriptis; post hec dictus Rainerius, sub agni specie gerens lupum, ad presentiam dicti inquisitoris accedens, iuravit corporaliter stare precise mandatis ecclesie atque suis super crimine hereseos. Et anno Domini .M.CC.XLVIIII. indictione VII., tempore Innocentii pape .1111., mense iulii die .XI., renuntiavit per proprium iuramentum omni heresi et dampnate secte cuilibet se adversus Sacrosanctam Romanam Ecclesiam extollenti; verum quia dictus Rainerius diabolica illusione immersus profunde factus est tanquam canis ad vomitum reddiens et sus lota volutabro proprii persecutor honoris et immemor prestiti iuramenti post dictam ac iurationem factam in manibus inquisitoris prefati circa .XII. annos et a tempore dicte sue abiurationis receptavit in domo sua pluries patarenos et tam ibi quam alibi predicationes eorum audivit multotiens, quorum doctrina et predicatio contra articulos fidei et ecclesiastica sacramenta; fecit eis pluries reverentiam adorando eos iuxta hereticorum ritus abusum; servivit eis et necessaria ministravit ac aliis quibuscumque comunicans consolationi, quin verius desolationi, interfuit fratris sui qui decessit in quadam infirmitate sua dapnabiliter errando commisit; et ut saltim eum pena ad viam veritatis revocet quem potuit in dampnationis devio impunitas detinere, per ea que vidimus et cognovimus ac superius sunt expressa, comunicato super hiis consilio plurium sapientum et nobiscum deliberatione prehabita diligenti, auctoritate Sacrosancte Romane Ecclesie qua fungimur in hac parte, Christi quoque nomine invocato, prefatum Rainerium fuisse credentem hereticorum erroribus, fautorem et receptatorem patarenorum et in hereticam pravitatem esse relapsum sententialiter iudicamus, denuntiantes ipsum excomunicatum in scriptis; interdicimus etiam ei omnes actus legitimos, beneficium appellationis et proclamationis, ecclesiastica sacramenta et in morte ecclesiasticam sepulturam. Sit etiam intestabilis nec testamenti liberam habeat factionem nec eius testimonium admittant nec ad hereditatis successionem accedat; nullus preterea ei set ipse aliis super quocumque negotio respondere cogatur; cunctis etiam honoribus et dignitatibus temporalibus et publicis officiis cum sua posteritate usque in tertiam generationem privamus eundem; pro pena autem bona ipsius Rainerii omnia mobilia et immobilia, iura et actiones ubicumque sunt seu reperta fuerint Romane Ecclesie et comuni Urbevetano sententialiter confiscamus et publicamus dividenda secundum provisionem et dispositionem nostram in pecunia numerata. Cassamus insuper, revocamus et irritamus omnes contractus venditionis, donationis, permutationis, obligationis seu cuiuscumque alterius generis alienationis de bonis suis per se vel alium factos a tempore commissi criminis cuicumque persone vél loco. Domum preterea ipsius Rainerii, positam in regione Sancte Pacis iuxta viam et iuxta domum Bartholomei Rainuccii magistri et alios suos confines, sententiamus sine spe rehedificationis funditus destruendam, nullis unquam temporibus estruendam ut sit decetero receptaculum sordium que fuit latibulum perfidorum. Reservata semper Romane Ecclesie, nobis et aliis inquisitoribus addendi, minuendi, mutandi, corregendi et aliter procedendi contra eum et bona sua, sive in rebus humanis agat sive non, sine prolatione alterius sententie plenaria potestate.
Lecta, lata et pronuntiata fuit dicta sententia per dictos inquisitores in platea Sancti Francisci de Urbeveteri, presentibus domino Girardino Longo de Venetiis potestate, domino Petro et domino Iacobo iudicibus, domino Munaldo capitaneo civitatis prefate, in pleno populo ad hec convocato coram hiis testibus, silicet fratre Detaiuti de Urbeveteri guardiano loci fratrum Sancti Francisci, fratre Ugolino de Scetona, fratre Tebaldo de Alba et fratre Ianne de Subiaco, magistro Lituardo notario de Tuscana et magistro Bonagratia de Amelia notario et familiaribus dictorum inquisitorum et pluribus aliis et absente dicto Rainerio per contumaciam, citato tamen prius peremptorie ad sententiam audiendam. Sub annis Domini .M.CC.LXVIII. temporibus domini Clementis pape quarti, mense maii die .XIIII. intrante, indictione undecima.
Et ego Uguiccio quondam Mathei notarius de Viterbio, auctoritate Sedis Apostolice notarius et nunc dictorum inquisitorum notarius, prolationi dicte sententie interffui et ut supra legitur de mandato ipsorum scripsi, subscripsi et publicavi.
Signum dicti Orbetani notarii.
</T76-4-044>

<T76-4-045>

In nomine Domini, amen. Nos frater Benvenutus de Urbeveteri et frater Bartholomeus de Amelia ordinis fratrum Minorum, inquisitores heretice pravitatis in civitate Urbevetana et Romana provincia auctoritate Sedis Apostolice constituti, notum facimus universis quod propositi nostri erat et voti Stradigottum Ricci de Tostis civem Urbevetanum tam ad salutem de periculo quam ad decorem fame de pudore orrende infamie revocare ac eum de invio infidelitatis reducere tanquam oviculam diutinis erratibus fatigatam ad ovile fidelium et gremium Sacrosancte Romane Ecclesie, a quo erat diabolica suggestione precisus, cuius domus dudum a progenitoribus suis dampnati erroris tamquam virulenta progenies et genimina viperarum nephariam contrahens disciplinam de hereticorum conversatione, favore ac receptatione dampnabili titulos generis gentis et patrie orrendis maculis denigravit, quem ad modum adversus eum publicis ex antiquo terra clamoribus attestatur; verum ipse ac si fedus cum inferno et pactum cum morte pepigerit, salutare exorrens remedium, letale anime sue vulnus curari penitus recusavit refugiendo tanquam proprie vite hostes medicum et medelam, dum post abiuratam heresim et de non participando cum aliquo heretico scienter prestitum iuramentum in manibus bone memorie fratris Rugerii de ordine Predicatorum, olim inquisitoris heretice pravitatis, coram quo, anno Domini millesimo ducentesimo .XXXVIIII., tempore domini Gregorii noni pape, extitit dolose confessus quod nullo tempore fuit credens hereticorum erroribus nec fautor nec receptator patarenorum nec alicui heretico reverentiam fecit nec eorum predicationes audivit; post hec autem dictus Stradigottus pene timore perteritus coram eodem fratre Rugerio fuit manifeste confessus quod fuit credens hereticorum erroribus, fecit hereticis pluries reverentiam, receptavit eos multotiens, misit eis pluries helemosinam et recepit ab eis munuscula, commedit et bibit cum eis ac, aliis quibuscumque comunicans, eos credidit esse bonos et sanctos ac etiam post excomunicationem de ipso publice factam per dictum fratrem Rugerium eiusdem Stradigotti malitia exigente ut hec omnia patent per publica documenta. Sane nephandus Stradigottus, sue fame prodigus et sue salutis improvidus, immemor prestiti iuramenti et proprii persecutor honoris fecibus pravitatis heretice quibus defixus fuerat ab antiquo usque ad profundum immergi desiderans tanquam canis ad vomitum reddiens et sus lota volutabro luti, Leonardellum de Narnia, Iannem de Casalveri, Benvenutum, Qacheum et Iacobum patarenos ac plures alios hereticos in domo propria receptavit a duodecim annis citra, quorum hereticorum predicationes tam inibi quam etiam in pluribus aliis locis audivit frequenter de erroribus eorumdem contra fidem catholicam et ecclesiastica sacramenta; fecit eis reverentiam pluries adorando eos iuxta hereticorum ritus abusum; dedit eis manducare et bibere de rebus suis nec non consolationi filii sui, quin potius desolationi, interffuit qui fuit in quadam sua infirmitate hereticus consolatus per impositionem manuum hereticorum, ut hec omnia ex depositionibus plurium fidedignorum testium in inquisitionis officio receptorum plenissime nobis constant, quamquam ipse ad nostram presentiam vocatus et iuratus de veritate dicenda negaverit post abiurationem factam per eum in manibus dicti fratris Rugerii se vidisse aliquem patarenorum; unde ne tantum scelus et tam nephandum remaneat impunitum quod clamat vindictam in aures Domini ultionum, ut sibi dampnabilius iniquitas sit mentita et penam debitam mendacium non evadat et ut salubriter defleat quod dampnabiliter errando commisit et ut saltim eum pena ad viam veritatis revocet quem potuit in dampnationis devio impunitas detinere, comunicato super hiis plurium sapientum consilio et specialiter venerabilis patris domini Iacobi Urbevetani episcopi et per nos ipsos deliberatione prehabita diligenti, per ea que vidimus et cognovimus ac superius sunt expressa, Christi quoque nomine invocato, auctoritate Sacrosancte Romane Ecclesie qua fungimur in hac parte, dictum Stradigottum fuisse credentem hereticorum erroribus et fautorem et receptatorem patarenorum et in hereticam pravitatem esse relapsum sententialiter iudicamus; pro pena autem ipsius bona sua omnia mobilia et immobilia, iura et actiones ubicumque sunt seu reperta fuerint, Romane Ecclesie et comuni Urbevetano sententialiter publicamus et confiscamus secundum provisionem et distributionem nostram expendenda et dividenda in pecunia numerata. Cassamus proinde irritamus et revocamus sententialiter omnes contractus vendictionis, donationis, permutationis, inpignorationis seu cuiuscumque alterius generis alienationis per se vel per alium factos a tempore commissi criminis cuicumque persone vel loco.
Lecta, lata et pronuntiata fuit predicta sententia per dictos inquisitores in platea ecclesie Sancti Francisci de Urbeveteri coram populo marum et mulierum ibidem convocato et congregato, presentibus venerabili patre domino Iacobo Urbevetano episcopo, domino Girardino Longo de Venetiis, domino Petro eius iudice, fratre Ianne de Subiaco, fratre Tebaldo de Amelia ordinis Minorum, magistro Andriotto notario et magistro Uguçione de Viterbio notario et pluribus aliis testibus ad hec convocatis et rogatis. Sub annis Domini .M.CC.LXVIIL, temporibus domini Clementis pape quarti, mense maii die vicesimo, indictione undecima.
Et ego Orbetanus Nicole, auctoritate Sacrosancte Romane Ecclesie notarius constitutus et nunc notarius dictorum inquisitorum et inquisitionis, prolationi dicte sententie interffui et de mandato dictorum inquisitorum scripsi, subscripsi et publicavi.
Signum dicti Orbetani notarii.
</T76-4-045>
<T76-4-046>
In nomine Domini, amen. Nos frater Benvenutus de Urbeveteri et frater Bartholomeus de Amelia ordinis fratrum Minorum, inquisitores heretice pravitatis in civitate Urbevetana et Romana provincia auctoritate Sedis Apostolice constituti, notum facimus universis quod cum frater Iordanus de ordine Minorum olim inquisitor heretice pravitatis antecessor noster, anno Domini .M.CC.LXIIL, tempore domini Urbani pape quarti, indictione .VI., in civitate Urbevetana inquisitionis officium exercens, Bonacursum Lombardum et Iannembonum eius fratrem de crimine hereseos infectos invenerit et culpatos ipsos per nuntios inquisitionis citari fecit et ab eisdem venientibus et personaliter comparentibus corporale iuramentum recepit de stando precise mandatis Ecclesie atque suis et aliorum inquisitorum et de veritate dicenda et omnem heresim abiurare se adversus Sacrosanctam Romanam Ecclesiam extollentem ut de predictis patent publica documenta. Qui coram eodem fratre lordano extiterunt manifeste confessi quod receptaverunt patarenos pluries in domibus eorum quas habebant ad pensionem, quorum monitiones et predicationes audiverunt de erroribus hereticorum contra articulos fidei et ecclesiastica sacramenta; fecerunt eis reverentiam pluries adorando eos iuxta hereticorum ritus abusum; dederunt eis manducare et bibere de rebus ipsorum ac alias quibuscumque comunicantes eis dederunt auxilium, consilium et favorem. Verum ipsi Bonacursus et Iannesbonus diabolica suggestione decepti post dictam abiurationem factam in manibus fratris Iordani, inquisitoris prefati, salutis eorum inprovidi et proprii persecutores honoris et immemores prestiti iuramenti, tanquam canes ad vomitum redeuntes, ad castrum Rie voluntarie iverunt hereticis locuturi et ibidem amicabiliter locuti fuerunt cuidam mulieri heretice consolate cuius predicationem audiverunt inibi de erroribus hereticorum contra fidem catholicam et ecclesiastica sacramenta; fecerunt ei reverentiam adorando eam iuxta hereticorum ritus abusum et placuit eis dicta predicatio et crediderunt verba ipsius bona esse ut hec omnia tam ex confessione ipsorum quam per aliorum testium dicta plenissime nobis constant. Unde ut salubriter defleant quod errando dampnabiliter commiserunt et ut saltim eos pena ad viam veritatis revocet quos potuit in dampnationis devio impunitas detinere, comunicato super hiis consilio quam plurium sapientum et nobiscum deliberatione prehabita diligenti, per ea que vidimus et cognovimus ac superius sunt expressa, Christi quoque nomine invocato, auctoritate Sacrosancte Romane Ecclesie qua fungimur in hac parte, dictos Bonacursum et Iannembonum fuisse credentes hereticorum erroribus, fautores et receptatores patarenorum ac etiam in hereticam pravitatem relapsos esse sententialiter iudicamus.
Lecta, lata et pronuntiata fuit supradicta sententia per dictos inquisitores in civitate Urbevetana in platea ecclesie Sancti Francisci coram populo marum et mulierum eiusdem civitatis convocato et congregato, presentibus dictis Iohanne Bonacurso et Iannebono ad sententiam audiendam et coram hiis testibus ad hec vocatis, silicet venerabili patre domino Iacobo Urbevetano episcopo, domino Girardino Longo de Venetiis potestate civitatis prefate, domino Petro eius iudice, fratre Tebaldo de Alba, fratre Ianne de Subiaco ordinis fratrum Minorum, magistro Andriotto notario et magistro Uguiçione notario et pluribus aliis testibus. Sub annis Domini .M.CC.LXVIII., temporibus domini Clementis pape quarti, mense maii die .XX., indictione undecima.
Et ego Orbetanus Nicole, auctoritate Sacrosancte Romane Ecclesie notarius constitutus et nunc dictorum inquisitorum et inquisitionis, prolationi dicte sententie interffui et de mandato dictorum inquisitorum scripsi, subscripsi et publicavi.
Signum dicti Orbetani notarii.
</T76-4-046>
<T76-4-047>
In nomine Domini, amen. Nos frater Benvenutus de Urbeveteri et frater Bartholomeus de Amelia ordinis fratrum Minorum, inquisitores heretice pravitatis in civitate Urbevetana et Romana provincia auctoritate Sedis Apostolice constituti, notum facimus universis quod propositi nostri erat et voti, sicud et aliorum inquisitorum antecessorum nostrorum extiterat, Iohannem Carabone civem Urbevetanum tanquam oviculam diutinis erratibus fatigatam tam de invio infidelitatis quam de pudore orrende infamie, quam occasione criminis hereseos incurrerat, revocare ad tramitem catholice veritatis et ad ovilem fidelium a quo erat diabolica suggestione precisus. Qui ac si fedus cum inferno et pactum cum morte pepigerit, salutare exorrens remedium, letale anime sue vulnus curari penitus recusavit refugiendo tanquam proprie vite hostes medicum et medelam; dum post abiuratam heresim et de non participando cum aliquo heretico scienter in manibus bone memorie fratris Rugerii, de ordine Predicatorum, olim inquisitoris heretice pravitatis, corporale prestitit iuramentum et per eundem inquisitorem tanquam credens fautor et receptator Patarenorum corectus extiterat et punitus, anno Domini .M.CC.XXX. VIIII., tempore domini Gregorii pape noni, indictione .XI., et postmodum, interrogatus coram eodem fratre Rugerio, extitit manifeste confessus quod spatio .XXV. annorum fuit credens patarenorum; audivit predicationes ipsorum in Viterbio, stetit cum eis ibidem .VI. diebus et una vice commedit et bibit cum eis et fecit eis reverentiam et alibi audivit predicationes Phylippi patarini qui predicavi sibi de erroribus patarenorum et fecit eis reverentiam. Sane prefatus Iohannes, sue fame prodigus et sue salutis inprovidus, immemor prestiti iuramenti et proprii persecutor honoris fecibus pravitatis heretice quibus defixus fuerat ab antiquo detineri desiderans usque adhuc et ab erroribus nullatenus resipiscens, tanquam canis ad vomitum reddiens et sus lota volutabro luti a tempore dicte abiurationis citra, Gualdinum de Viterbio, Iacobum et Nicolam de Casalveri, Andream Castellane et sotium patarenos in domo propria receptavit et tam inibi quam etiam in pluribus aliis locis predicationes eorum audivit de erroribus hereticorum contra fidem catholicam et ecclesiastica sacramenta; fecit eis reverentiam pluries adorando eos iuxta hereticorum ritus abusum; dedit eis manducare et bibere de rebus suis nec non consolationi Fidandole filii sui, quin potius desolationi, interffuit heretici consolati, ut hec omnia tam ex confessione sua quam ex depositionibus plurium testium in inquisitionis officio receptis plenissime nobis constant. Unde ne tantum scelus et tam nephandum remaneat impunitum quod clamat vindictam in aures Domini ultionum, ut salubriter defleat quod dampnabiliter errando commisit et ut sibi iniquitas dampnabilius sit mentita et penam debitam mendacium non evadat et ut saltim eum pena ad viam veritatis revocet quem potuit in dampnationis devio impunitas detinere, per ea que vidimus et cognovimus ac superius sunt expressa, comunicato super hiis consilio quam plurium sapientum et specialiter venerabilis patris domini Iacobi Urbevetani episcopi ac per non ipsos deliberatione prehabita diligenti, Christi quoque nomine invocato, auctoritate Sacrosancte Romane Ecclesie qua fungimur in hac parte dictum Iohannem fuisse credentem hereticorum erroribus, fautorem et receptatorem patarenorum ac etiam in hereticam pravitatem esse relapsum sententialiter iudicamus. Reservata Ecclesie Romane, nobis et successoribus nostris procedendi alias contra bona ipsius Iohannis et domum eius plenaria potestate quandocumque nobis videbitur expedire.
Et ego Orbetanus Nicole, auctoritate Sacrosancte Romane Ecclesie notarius constitutus et nunc dictorum inquisitorum notarius, prolationi dicte sententie interffui et de mandato ipsorum scripsi, subscripsi et publicavi.
Signum dicti Orbetani notarii.
</T76-4-047>
<T76-4-048>

In nomine Domini, amen. Nos frater Bartholomeus de Amelia et frater Benvenutus de Urbeveteri ordinis fratrum Minorum, inquisitores heretice pravitatis in civitate Urbevetana et Romana provincia auctoritate Sedis Apostolice constituti, notum facimus universis quod nobilis vir dominus Rainerius domini Munaldi Rainerii Stephani de Urbeveteri ad presentiam fratris Iordani, olim inquisitoris heretice pravitatis, anno Domini .M.CC.LXIIL, tempore domini Urbani pape quarti, indictione .VI., personaliter accedens dolose confessus quod locutus fuit Stephano Narniensi heretico et socio suo in monte Marano et recepit ab eo consilium pro sua infirmitate ac etiam alias locutus fuit patarenis morantibus in Castellonclo; et dixit interrogatus quod nullo tempore fuit credens hereticorum erroribus nec alicui patareno reverentiam fecit nec ipsorum predicationes audivit nec aliter participavit cum eis scienter nisi ut dictum est supra; unde dictus frater Iordanus a vinculo excomunicationis, quam occasione premissorum incurrerat, ipsum absolvit quedam pro pena et pecunia imponens eidem ut hec omnia in actis inquisitionis patent publico documento. Verum quia nobis legittime constat ex depositionibus plurium testium in inquisitionis officio receptorum quod dictus dominus Rainerius credens fuit hereticorum erroribus; reverentiam fecit Gualdino de Viterbio, Leonardello de Narnia et Stephano patarenis ac pluribus aliis hereticis tam in civitate Urbevetana quam in diversis aliis locis adorando eos iuxta hereticorum ritus abusum; audivit predicationes ipsorum frequenter de erroribus hereticorum contra articulos fidei et ecclesiastica sacramenta; misit eis pluries de rebus suis pro helemosina ac alias quibuscumque comunicans eis dederit auxilium, consilium et favorem et vitam ac fidem patarenorum assertive laudavit. Sane attendentes subdolam et dolosam confessionem ipsius periurii et infamie macula non carente quia nonnulla subticuit et negavit que contra eum legittime sunt probata, ut sibi iniquitas dampnabilius sit mentita et penam debitam mendacium non evadat et ut salubriter defleat quod dampnabiliter errando commisit et saltim eum pena ad viam veritatis revocet quem potuit in dampnationis impunitas detinere, comunicato super hiis consilio plurium sapientum et specialiter venerabilis patris domini Iacobi Urbevetani episcopi et per nos ipsos deliberatione prehabita diligenti, per ea que vidimus et cognovimus ac superius sunt expressa, Christi quoque nomine invocato, auctoritate Sacrosancte Romane Ecclesie qua fungimur in hac parte dictum dominum Rainerium fuisse credentem hereticorum erroribus, fautorem et benefactorem patarenorum sententialiter iudicamus et eundem excomunicamus in scriptis; pro pena autem ipsius sibi imponimus infrascripta, decernentes ipsum ea debere inviolabiliter observare, iudicantes duas cruces feltrinas crocei coloris unam silicet ante pectus longitudinis duorum palmorum et latitudinis quattuor digitorum et alteram super scapulas, dimensionis eiusdem, superioribus vestibus supersutas, decetero baiulet publice in aperto ita quod extra domum nullo modo compareat absque eis donec secum per Romanam Ecclesiam vel per nos aut alios inquisitores iuxta sue conversionis et vite merita fuerit misericorditer dispensatum; interdicimus ei omnes actus legitimos, beneficium appellationis et proclamationis, ecclesiastica sacramenta et in morte ecclesiasticam sepulturam et ab omni dignitate et publicis offitiis privamus eundem. Sit etiam intestabilis ut nec testamenti liberam habeat factionem nec eius testimonium admittatur. Nullus preterea sibi super quocumque negotio set ipse aliis respondere cogatur. Reservata Ecclesie Romane, nobis et aliis inquisitoribus successoribus nostris aliter procedendi contra eum et bona sua et penas alias ac pecunias imponendi plenaria potestate prout exegerit humilitas vel protervitas delinquentis.
Lecte, late et publicate seu pronuntiate fuerunt supradicte sententie per dictos inquisitores in civitate Urbevetana in platea ecclesie Sancti Francisci, coram populo eiusdem civitatis convocato et ibidem congregato, absente dicto domino Rainerio citato tamen prius peremptorie ad sententiam audiendam, coram hiis testibus, silicet venerabile patre domino Iacobo Urbevetano episcopo, domino Girardino Longo de Venetiis potestate dicte civitatis, domino Petro eius iudice, fratre Tebaldo de Alba, fratre Ianne de Subiaco de ordine Minorum, magistro Andriotto notario et pluribus aliis. Sub annis Domini .M.CC.LXVIIL, temporibus domini Clementis pape quarti, mense maii die .XXL, indictione undecima.
Et ego Orbetanus Nicole, auctoritate Sacrosancte Romane Ecclesie notarius constitutus et nunc notarius dictorum inquisitorum et inquisitionis, prolationi dicte sententie interffui et de mandato ipsorum scripsi, subscripsi et publicavi. Signum dicti Orbetani notarii.
</T76-4-048>
<T76-4-049>

In nomine Domini, amen. Nos frater Benvenutus de Urbeveteri et frater Bartholomeus de Amelia ordinis fratrum Minorum, inquisitores heretice pravitatis in Urbeveteri et Romana provincia constituti, cupientes ex compromisso nobis inquisitoris officio çiçania pravitatis heretice que habundantius solito hiis temporibus subcreverunt super seminante illa licentius novissimis diebus homine inimico de medio tritici extirpare radicitus, ut granum purum excussa palea, summi regis intret in horreum, invenimus Raynerium Bartholomei Raynutii de Tostis et Barthutium eius filium ut vipereos filios et colubros tortuosos dudum a progenitoribus suis dampnati erroris contrahentes nephariam disciplinam de hereticorum conversatione, favore ac receptatione dampnabili, quem ad modum adversus eos ex antiquo publicis terra clamoribus attestatur, eos citari fecimus diligenter ut coram nobis deberent personaliter comparere mandatis Sacrosancte Romane Ecclesie atque nostris super crimine hereseos in omnibus et per omnia parituri. Qui ac si fedus cum inferno et pactum cum morte pepigerint, salutare exorrentes remedium, letale animarum suarum vulnus curari penitus recusarunt refugiendo tanquam proprie vite hostes medicum et medelam dum citati comparere coram nobis contumaciter recusarunt. Sane cum nobis plenissime constet, ex depositionibus plurium fidedignorum testium in inquisitionis officio receptorum, prefatos Raynerium et Barthutium eius filium fuisse credentes hereticorum erroribus et infra duodecim annos receptasse pluries in domo propria Leonardellum de Narnia, Nicolam de Casalveri et Benencasam, Iannem et alios patarenos et tam inibi quam in pluribus aliis locis fecisse hereticis reverentiam adorando eos frequenter iuxta hereticorum ritus abusum; interfuisse predicationibus eorundem quorum predicatio et doctrina erat contra fidem catholicam et ecclesiastica sacramenta ac alias quibuscumque comunicantes eisdem necessaria ministrasse; nec non nephandum Raynerium ex sententia fratris Iordani, olim inquisitoris heretice pravitatis, invenerimus fuisse in heresim relapsum sententialiter iudicatum et in mille quingentis libris denariorum condempnatum, reservata Ecclesie Romane et dicto inquisitori et successoribus suis suo loco et tempore penas et penitentias alias infligendi et procedendi contra bona ipsius plenaria potestate, ut hec plenius patent publico documento. Unde ut eorum obstinata nequitia et adamantina durities a Tostorum ex antiquo derivata progenie que oleo misericordie non mollescit, set potius contra se iram iusti iudicis provocavit semper peiora peioribus cumulando vitio rigoris iustitie comprimatur et ut eis iniquitas dampnabilius sit mentita et penam debitam mendacium non evadat et ut saltim eos pena ad viam veritatis revocet quos potuit in dampnationis devio impunitas detinere, comunicato super hiis plurium sapientum consilio et per nos ipsos deliberatione prehabita diligenti, per ea que vidimus et cognovimus ac superius sunt expressa, Christi nomine invocato, auctoritate qua fungimur in hac parte, citatos prius dictos Raynerium et Barthutium peremptorie ad sententiam audiendam, fuisse credentes hereticorum erroribus, fautores et receptatores patarenorum sententialiter iudicamus et dictum Raynerium relapsum in heresim nichilominus decernentes sententiam fratris Iordani inquisitoris prefati perpetuo in suo robore duratura pro pena vero ipsorum et quemlibet ipsorum excomunicamus in scriptis et perpetua dampnamus infamia; cunctis etiam honoribus temporalibus, publicis officiis et omni actu legitimo sententialiter privamus eosdem. Sint quoque intestabiles ut nec testamenti liberam habeant factionem nec eorum testimonium admittatur nec aliquatenus ad hereditatis successionem accedant; nullus preterea eis super quocumque negotio set ipsi aliis respondere cogantur; interdicimus eis beneficium proclamationis et appellationis, ecclesiastica sacramenta et in morte ecclesiasticam sepulturam; diffidamus eos et quemlibet ipsorum exbandimus et per potestatem et populum Urbevetanum exbandiri iubemus de Urbeveteri et eius districtu. Bona ipsorum omnia mobilia et immobilia, iura et actiones ubicumque sunt seu reperta fuerint Romane Ecclesie et comuni Urbevetano sententialiter publicamus et confiscamus secundum constitutiones Sedis Apostolice dividenda in pecunia numerata.
</T76-4-049>
<T76-4-050>


In nomine Domini, amen. Nos frater Benvenutus de Urbeveteri et frater Bartholomeus de Amelia ordinis fratrum Minorum, inquisitores heretice pravitatis in Urbeveteri et Romana provincia constituti, cupientes ex commisso nobis inquisitionis officio letiferam pestem pravitatis heretice radicitus extirpare de medio populi christiani et exterminare vulpeculas de vinea Domini Sabaoth que perversis moribus demoliuntur eandem, invenimus Barthum Francisci, Belverdem olim eius uxorem et Nerium nepotem Barthi prefati dudum a progenitoribus suis tamquam virulenta progenies et genimina viperarum dampnati erroris contrahentes nephariam disciplinam ut vipereos filios et colubros tortuosos de hereticorum conversatione, favore ac receptatione dampnabili titulos generis gentis et patrie orrendis maculis denigratos, quem ad modum adversus eos publicis ex antiquo terra clamoribus attestatur, dictam dominam Belverdem et Nerium et heredes dicti Barthi citari fecimus diligenter ut coram nobis deberent personaliter comparere super crimine hereseos mandatis Ecclesie atque nostris parituri precise; heu prodolor, dicta domina Beiverde in nostra presentia constituta iurata de veritate dicenda extitit dolose confessa quod nullo tempore fuit credens hereticorum erroribus nec receptavit aliquos patarenos nec interffuit predicationibus eorumdem nec alicui patareno reverentiam fecit nec aliquo modo cum hereticis participavit scienter; verum cum plenissime nobis constet ex depositionibus plurium testium in inquisitionis officio receptorum quod predicti Barthus, Beiverde et Nerius credentes extiterint hereticorum erroribus; receptaverint in domo eorum propria posita in regione Sancte Pacis iuxta viam, iuxta rem Guidonis Davançati et alios suos confines, Gualdinum de Viterbio, Benvenutum, Qacheum, Nicolam hereticos et Claram patarenam per dies et noctes; audiverint tam inibi quam in pluribus aliis locis predicationes eorum pluries, quorum predicatio et doctrina erant contra articulos fidei et ecclesiastica sacramenta; fecerint hereticis reverentiam adorando eos multotiens iuxta hereticorum ritus abusum; servierint eis et necessaria ministraverint quodque dictus Barthus ab erroribus nullatenus resipiscens decessit dapnabiliter in errorem. Ideo heredes dicti Barthi et prefatos Nerium et Belverdem iterato citari fecimus peremptorie ad sententiam audiendam. Qui eorum vite prodigi et necis improvidi, parentum scelerum sectatores, velud qui diu fedus cum inferno et pactum cum morte pepigerint, venire contumaciter recusarunt post terminum diutius expectati. Unde ut eorum duritia et obstinata malitia a Tostorum derivata progenie ad instar adamantini lapidis pene terroribus confringatur que gratie promissionibus nullatenus potuit emolliri, ut salubriter defleant quod errando dampnabiliter commiserunt et ut saltim eos pena ad viam veritatis revocet quos potuit in dampnationis devio impunitas detinere, comunicato super hiis consilio sapientum et nobiscum deliberatione prehabita diligenti, per ea que vidimus et cognovimus ac superius sunt expressa, Christi quoque nomine invocato, auctoritate qua fungimur, dictum Barthum licet defunctum et prefatos Nerium et Belverdem fuisse credentes hereticorum erroribus, fautores et receptatores patarenorum sententialiter iudicamus, et si ossa dicti Barthi inveniri poterunt, exumari iubemus et rogi flammis comburi tradenda; nec non dictos Nerium et Belverdem excomunicamus in scriptis et perpetua dampnamus infamia; privamus eos et quemlibet eorum sententialiter omnibus legitimis actibus, euntis honoribus et publicis officiis habitis et habendis; sint etiam intestabiles ut nec testamenti liberam habeant factionem nec eorum testimonium admittatur nec ad hereditatis successionem accedant; nullus preterea eis nec alicui eorum super quocumque negotio set ipsi aliis respondere cogantur; diffidamus insuper eos et exbandimus et per potestatem et populum Urbevetanum exbandiri iubemus de civitate ac eius districtu; omnia denique bona ipsorum mobilia et immobilia, iura et actiones ubicumque sunt seu reperta fuerint Romane Ecclesie et comuni Urbevetano sententialiter publicamus et confiscamus secundum constitutiones Sedis Apostolice dividenda in pecunia numerata et domos olim predictorum Barthi et Nerii sine spe rehedificationis sententialiter iudicamus funditus destruendas ut sint decetero receptaculum sordium que fuerunt latibula perfidorum; interdicimus eis ecclesiastica sacramenta et in morte ecclesiasticam sepulturam; reservata semper Romane Ecclesie, nobis et aliis inquisitoribus successoribus nostris eis penam aliam et penitentiam imponendi suo loco et tempore plenaria potestate.
Lecte, late et pronuntiate fuerunt supradicte sententie per dictos inquisitores, in ecclesia Sancti Francisci de Urbeveteri, coram populo dicte civitatis ad hec congregato et convocato, presentibus domino Girardino Longo de Venetiis potestate de Urbeveteri, domino Petro eius iudice, domino Bonacurso iudice, magistro Lituardo notario de Tuscana, magistro Bonagratia notario de Amelia
et magistro Uguiçione notario familiaribus dictorum inquisitorum et pluribus aliis testibus et absentibus dictis Beiverde, Nerio et Petro per contumatiam, citatis prius peremptorie ad sententiam audiendam. Sub annis Domini .M.CC.LXVIII., temporibus domini Clementis pape quarti, mense maii, die penultimo, indictione undecima.
Et ego Orbetanus Nicole auctoritate Sacrosancte Romane Ecclesie notarius constitutus et nunc notarius dictorum inquisitorum et inquisitionis prolationi dictarum sententiarum interffui et de mandato ipsorum scripsi, subscripsi et publicavi.
Signum dicti Orbetani notarii.
</T76-4-050>
<T76-4-051>

In nomine Domini, amen. Cum nobis fratri Benvenuto et fratri Bartholomeo de Amelia ordinis fratrum Minorum, inquisitoribus heretice pravitatis in Urbeveteri et Romana provincia constitutis, plenissime nobis constet ex depositionibus plurium testium in inquisitionis officio receptorum quod Petrus Bonansegne, civis Urbevetanus, credens extiterit hereticorum erroribus; receptaverit Benevenutum, Qacheum, Nicolam de Casalveri patarenos et alios quamplures hereticos in domo sua per dies et noctes et tam inibi quam in pluribus aliis locis eorum predicationes audiverit; quorum predicatio et doctrina erat contra fidem catholicam et ecclesiastica sacramenta; fecerit hereticis reverentiam pluries adhorando eos iuxta hereticorum ritus abusum; miserit eis de bonis suis pro helemosina nec non alias quibuscumque comunicans eis dederit consilium, auxilium multipliciter et favorem; ipsum citari fecimus peremptorie ut coram nobis deberet super predictis personaliter comparere precise mandatis Ecclesie atque nostris per omnia pariturus et, licet comparuerit coram nobis iuratus de veritate dicenda, negaverit omnia supradicta quamquam alias coram fratre lordano de ordine Minorum, olim inquisitore heretice pravitatis, fuerit subdole et dolose confessus quod vidit patarenos in Crimona loquentes et disputantes; accessit ad diversa loca locuturus hereticis et hereticorum predicationes audivit; unde ut sibi iniquitas dampnabilius sit mentita et penam debitam mendacium non evadat et ut salubriter defleat quod dampnabiliter errando commisit nec non ut saltim eum pena ad viam veritatis revocet quem potuit in dampnationis devio impunitas detinere, comunicato super hiis plurium sapientum consilio et nobiscum deliberatione prehabita diligenti per ea que vidimus et cognovimus ac superius sunt expressa, Christi quoque nomine invocato, auctoritate qua fungimur, dictum Petrum citatum prius peremptorie ad sentantiam audiendam fuisse credentem hereticorum erroribus, fautorem et receptatorem patarenorum sententialiter iudicamus et pro pena ipsius eundem excomunicamus in scriptis ac perpetua dampnamus infamia; interdicimus ei beneficium proclamationis et appellationis, omnes legitimos actus, publica offitia et honores nec non ecclesiastica sacramenta et in morte ecclesiasticam sepulturam; sit etiam intestabilis ut nec testamenti liberam habeat factionem nec eius testimonium admittatur nec ad hereditatis successionem accedat; nullus preterea sibi super quocumque negotio set ipse aliis respondere cogatur; duas cruces feltrinas crocei coloris, unam silicet ante pectus longitudinis duorum palmorum et latitudinis quattuor digitorum et alteram super scapulas dimensionis eiusdem superioribus vestibus supersutas decetero publice baiulet in aperto ita quod extra domum nullo modo compareat sine eis donec secum iuxta sue conversionis et vite merita per nos aut alios inquisitores fuerit misericorditer dispensatum; bona quoque ipsius Petri omnia mobilia et immobilia, iura et actiones Ecclesie Romane et comuni Urbevetano sententialiter decernimus publicanda nec non ea usque in quantitatem millequingentarum librarum denariorum sententialiter publicamus et confiscamus, reservata semper Ecclesie Romane, nobis et aliis inquisitoribus penam et penitentiam aliam imponendi et minuendi et dispensandi et procedendi contra bona ipsius plenaria potestate. 

</T76-4-051>


<T76-4-052>

In nomine Domini, amen. Nos frater Benvenutus de Urbeveteri et frater Bartholomeus de Amelia ordinis fratrum Minorum inquisitores heretice pravitatis in Urbeveteri et Romana provincia constituti, notum facimus universis quod Phylippus Busse de Urbeveteri captus et detentus pro crimine hereseos in nostra presentia constitutus, iuratus de veritate dicenda, extitit dolose confessus quod nullo tempore fuit credens hereticorum erroribus nec receptavit aliquos patarenos nec interffuit predicationibus eorumdem nec reverentiam fecit hereticis nec eis aliquatenus exibuit consilium, auxilium vel favorem; verum quia nobis constat plenissime per depositiones plurium fidedignorum testium in inquisitionis officio receptorum quod dictus Phylippus patarini sceleris immitator credens extitit hereticorum erroribus, receptavit in domo propria, posita in contrata Sancti Iuvenalis iuxta rem ecclesie et viam, pluries Gualdinum de Viterbio, Nicolam de Casalveri, Benevenutum, Qacheum et Guidonem Rubeum patarenos et tam inibi quam in pluribus aliis locis reverentiam fecit hereticis adorando eos iuxta hereticorum ritus abusum; audivit multotiens predicationes eorum quorum predicatio et doctrina erat contra fidem catholicam et ecclesiastica sacramenta; interfuit consolationibus hereticorum; dedit eis manducare et bibere; servivit eis ac necessaria ministravit. Sane dictus Phylippus, propter varias et prudentes interrogationes quibus convincebatur, ad conscientiam reddiens extitit manifeste confessus quod per tres annos credens fuit hereticorum erroribus, credidit patarenos esse bonos et sanctos et per impositionem manuum eorumdem posse salvari; receptavit circa .XX. annos in domo sua hereticos supradictos per dies et noctes quibus reverentiam fecit adorando eos iuxta pravam consuetudinem eorumdem; audivit multotiens predicationes eorum predicantium contra fidem catholicam et ecclesiastica sacramenta; dedit eis manducare et bibere de rebus suis; servivit eis ac necessaria ministravit nec non consolationibus, quin potius desolationibus, interffuit hereticorum. Nos igitur attendentes seriem premissorum ac reprobe varietatis ipsius astutiam, periurii et infamie macula non carentem, quia primo nonnulla subticuit et malitiose negavit que postmodum per solertis interrogationis indaginem quodam modo plenius reseravit, ut sibi iniquitas dampnabilius sit mentita et penam debitam mendacium non evadat et ut saltim eum pena ad viam veritatis revocet quem potuit in dampnationis devio impunitas detinere nec non ut salubriter defleat quod dampnabiliter errando commisit, comunicato quoque super hiis consilio sapientum et nobiscum deliberatione prehabita diligenti per ea que vidimus et cognovimus ac superius sunt expressa, Christi nomine invocato, auctoritate qua fungimur, dictum Phylippum, citatum prius peremptorie ad sententiam audiendam, fuisse credentem hereticorum erroribus, fautorem et receptatorem patarenorum sententialiter iudicamus; interdicimus ei omnes legitimos actus, beneficium appellationis et proclamationis, ecclesiastica sacramenta et in morte eeclesiasticam sepulturam et euntis honoribus temporalibus et publicis officiis sententialiter privamus eundem; sit etiam intestabilis ut nec testamenti liberam habeat factionem nec eius testimonium admittatur nec ad hereditatis successionem accedat; nullus preterea sibi super quocumque negotio set ipse aliis respondere cogatur et tam diu squalore carceris eum sententialiter decernimus macerandum quam diu secum per Romanam Ecclesiam vel per nos aut alios inquisitores iuxta sue conversionis et vite merita fuerit misericorditer dispensatum; duas cruces feltrinas crocei coloris, unam silicet ante pectus longitudinis duorum palmorum et latitudinis quattuor digitorum et alteram super scapulas dimensionis eiusdem superioribus vestibus supersutas dece tero baiulet donec carcerem sit ingressus; omnia quoque bona ipsius mobilia et immobilia, iura et actiones ubicumque sunt seu reperta fuerint Romane Ecclesie et comuni Urbevetano sententialiter publicamus et confiscamus secundum constitutiones Sedis Apostolice divedenda in pecunia numerata; cassamus insuper irritamus ac nullius decernimus esse momenti omnes contractus venditionis, donationis, permutationis et cuiuscumque generis alterius alienationis de bonis ipsius per se vel alium factos a tempore commissi criminis cuicumque persone vel loco; domum vero ipsius ubi manus impositio facta fuit hereticorum sine spe rehedificationis iudicamus sententialiter funditus destruendam ut sit decetero receptaculum sordium que fuit latibulum perfidorum, reservata semper Ecclesie Romane, nobis et aliis inquisitoribus addendi, minuendi, mutandi et aliter sententiandi ac penam et penitentiam aliam imponendi suo loco et tempore, plenaria potestate.
Lecte, late et pronuntiate fuerunt supradicte sententie per dictos inquisitores in ecclesia Sancti Francisci de Urbeveteri, coram populo dicte civitatis congregato et convocato, presentibus domino Girardino Longo de Venetiis potestate civitatis prefate, domino Petro eius iudice, domino Bonacurso iudice, magistro Lituardo notario de Tuscana, magistro Bonagratia notario de Amelia et magistro Uguiçione notario de Viterbio, familiaribus et notariis dictorum inquisitorum et pluribus aliis testibus. Sub annis Domini .M.CC.LXVIIL, temporibus domini Clementis pape quarti, mense maii die penultimo, indictione undecima.
Et ego Orbetanus Nicole, auctoritate sacrosancte Romane Ecclesie notarius constitutus et nunc notarius dictorum inquisitorum et inquisitionis, prolationi dictarum sententiarum interffui et de mandato ipsorum scripsi, subscripsi et publicavi.
Signum dicti Orbetani notarii.
</T76-4-052>
<T76-4-053>

In nomine Domini, amen. Nos frater Bartholomeus de Amelia et frater Benvenutus de Urbeveteri ordinis fratrum Minorum, inquisitores heretice pravitatis in Urbeveteri et Romana provincia constituti, notum facimus universis quod Ildribandinus Ricci anno dominice incarnationis .M.CC.XL., indictione XII., mense maii .XV. die intrante, ad presentiam bone memorie fratris Rugerii de ordine fratrum Predicatorum, olim inquisitoris heretice pravitatis, accedens extitit manifeste confessus quod decem annorum spatio credens fuit hereticorum erroribus; receptavit in domo propria Petrum et sotium eius patarenos; audivit predicationes eorum quorum predicatio et doctrina erat contra articulos fidei et ecclesiastica sacramenta; dedit eis manducare et bibere; nec non per proprium iuramentum renuntiavit omni heresi et dampnate secte cuiuslibet se adversus sacrosanctam Romanam Ecclesiam extollenti, secundum quod hec omnia plenius patent publico instrumento; verum nephandus Ildribandinus immemor prestiti iuramenti et proprii persecutor honoris factus est quasi canis reversus ad vomitum et sus lota volutabro luti dum post abiuratam heresim fecibus pravitatis heretice quibus defixus fuerat ab antiquo usque ad profundum immergi desiderans in domo propria receptavit pluries patarenos quibus reverentiam fecit iuxta hereticorum ritus abusum; audivit etiam predicationes eorum de erroribus hereticorum quodque ab erroribus nullatenus resipiscens decessit, prodolor, dampnabiliter in errorem; cum igitur propositi nostri fuisset et voti Pandulfutium, Raynucectum et Tostarellum filios quondam dicti Ildribandini saltim de periculo revocare et eos tamquam oviculas diutinis erratibus faticatas de invio infidelitatis reducere ad unionem fidelium et Ecclesie incorporare catholice a qua erant dyabolica suggestione precisi, eos citari fecimus legittime ut coram nobis deberent personaliter comparere mandatis Ecclesie atque nostris super crimine hereseos parituri precise. Qui de Tostorum venenosa progenie et genimina viperarum trahentes originem ad instar adamantini lapidis rei et nominis duritiem obtinentes nec gratie promissionibus nec pene terroribus emolliti, predicti Pandolfutius et Tostarellus extiterunt dolose confessi, interrogati a nobis sub vinculo prefati iuramenti, quod numquam credentes fuerunt hereticorum erroribus nec receptaverunt aliquem patarenum nec reverentiam exibuerunt eisdem nec interffuerunt predicationibus eorundem nec dederunt hereticis quomodolibet auxilium, consilium vel favorem; sane cum nobis constet ex depositionibus plurium fidedignorum testium in inquisitionis officio receptorum quod predicti Pandulfutius, Raynucettus et Tostarellus fratres patarini sceleris sectatores in domo eorum propria Iacobum Lombardum, Gualdinum de Viterbio, Nicolam de Casalveri patarenos et alios hereticos receptaverunt et tam inibi quam in pluribus aliis locis reverentiam fecerunt eis iuxta hereticorum ritus abusum; audiverunt pluries predicationes eorum predicantium contra articulos fidei et ecclesiastica sacramenta ac aliis quibuscumque comunicantes servierunt eis et necessaria ministraverunt, eos iterato citari legittime fecimus peremptorie ad sententiam audiendam. Ipsi vero, letale animarum suarum vulnus curari penitus recusantes, eorum vite prodigi et necis improvidi refugerunt tamquam proprie vite hostes medicum et medelam et post terminum diutius expectati comparere contumaciter recusaverunt. Unde ne de tanta eorum contumacia lucrum portent que clamat vindictam ad aures Domini ultionum nec non ut eis dampnabilius iniquitas sit mentita et ut penam debitam mendacium non evadat et ut saltim eos pena ad viam veritatis revocet quos potuit in dampnationis devio impunitas detinere, comunicato super hiis consilio sapientum et nobiscum deliberatione habita diligenti per ea que vidimus et cognovimus, Christi quoque nomine invocato, auctoritate qua fungimur predictos Ildribandinum, licet defuntum, et Pandolfutium, Raynucettum et Tostarellum fuisse credentes hereticorum erroribus, fautores et receptatores patarenorum sententialiter iudicamus ac dicti Ildribandini dampnantes memoriam ossa eius si poterint inveniri, exumari iubemus et rogi flammis comburi tradendum; Pandulfutium, Raynucettum et Tostarellum excomunicamus in scriptis; privamus eos sententialiter euntis honoribus temporalibus, beneficiis ecclestiasticis usque in secundam generationem per lineam descendentes nec non euntis officiis publicis et omni actu legitimo; sint etiam intestabiles ut nec testamenti liberam habeant factionem nec ad hereditatis successionem accedant nec eorum testimonium admittatur; diffidamus preterea eos et exbandimus et per potestatem et populum Urbevetanum de Urbeveteri et eius districtu exbandiri iubemus; interdicimus eis et cuique eorum ecclesiastica sacramenta et in morte ecclesiasticam sepulturam; nullus denique eis super quocumque negotio set ipsi aliis respondere cogantur et insuper omnia bona eorum mobilia et immobilia, iura et actiones ubicumque sunt seu reperta fuerint Ecclesie Romane et comuni Urbevetano sententialiter publicamus et confiscamus secundum constitutiones Sedis Apostolice dividenda in pecunia numerata; cassamus quoque et irritamus sententialiter omnia instrumenta venditionis, donationis, obligationis, inpignorationis et cuiuscumque alterius alienationis per eos vel alios facta de bonis eorum a tempore commissi criminis cuicumque persone vel loco et domum eorum, positam in contrata Sancte Pacis iuxta viam publicam et alios suos confines sententiamus sine spe rehedificationis funditus destruendam ut sit decetero receptaculum sordium que fuit latibulum perfidorum; reservata semper Romane Ecclesie, nobis et aliis inquisitoribus successoribus nostris aliter procedendi contra eos et bona eorum et alias penas et pecunias imponendas eisdem sive in rebus humanis agant sive non, plenaria potestate.
Lecta, lata et pronuntiata fuit sopradicata sententia per dictos inquisitores in ecclesia Sancti Francisci de Urbeveteri, coram populo civitatis prefate ad hec congregato et convocato et presentibus domino Girardino Longo de Venetiis potestate, domino Petro eius iudice, domino Bonacurso iudice de Urbeveteri, magistro Lituardo notario de Tuscana, magistro Bonagratia notario de Amelia et magistro Uguiçione notario de Viterbio, familiaribus et notariis inquisitorum, et pluribus aliis testibus et absentibus dictis Pandolfutio, Raynucetto et Tostarello per contumaciam citatis tamen prius peremptorie ad sententiam audiendam, quorum absentia Dei presentia repleatur. Sub annis Domini millesimo .CC.LXVIIL, temporibus domini Clementis pape quarti, mense maii die penultimo, indictione undecima.
Et ego Orbetanus Nicole, auctoritate sacrosancte Romane Ecclesie notarius constitutus et nunc notarius dictorum inquisitorum et inquisitionis, prolationi dicte sententie interffui et de mandato dictorum inquisitorum scripsi, subscripsi et publicavi.
Signum dicti Orbetani notarii.
</T76-4-053>
<T76-4-054>

In nomine Domini, amen. Nos frater Benvenutus de Urbeveteri et frater Bartholomeus de Amelia ordinis fratrum Minorum, inquisitores heretice pravitatis in civitate Urbevetana et Romana provincia auctoritate Sedis Apostolice constituti, universis in Christo fidelibus declaramus quod frater Rogerius de ordine Predicatorum felicis recordationis, olim inquisitor heretice pravitàtis, anno Domini .M.CC. tricesimo nono temporibus domini Gregorii pape noni, indictione .XII., in civitate Urbevetana inquisitionis officium exercens, domum Christofori Tosti dudum a progenitoribus suis contrahentem nephariam disciplinam de hereticorum conversatione, favore ac receptatione dampnabili invenerit ab antiquo publice infamatam, sicud publicis terre clamoribus viventium memoria attestatur, ab eodem Christoforo corporale iuramentum recepit de stando precise mandatis sacrosancte Romane Ecclesie, domini Raynerii olim Urbevetani episcopi et ipsius inquisitoris super dicto crimine hereseos renuntiando per proprium iuramentum omni heresi se adversus sacrosanctam Romanam Ecclesiam extollenti ut hec omnia plenius patent publico instrumento; cumque idem Christoforus immemor prestiti iuramenti et facte de se obligationis post multa periuria multis contumaciis aggravata velud homo malitiosus et dure cervicis proprii reatus penam cum misericordia iniungendam refugiens, sue salutis oblitus, nonnullis hereticorum credentibus qui ausu temerario loci Sancti Dominici ordinis Predicatorum immunitatem fregerunt et in fratres Predicatores manus inicientes, predictum inquisitorem usque ad effusionem sanguinis gradiarunt, consilium detestabiliter exibuit et favorem; et etiam pro eo quod de crimine hereseos de quo dictus Christoforus corporaliter iurans de veritate dicenda noluit salubriter confiteri, per inquisitorem prefatum anno Domini .M.CC.XL. nono, tamquam credens, fautor et receptator atque defensor hereticorum excomunicationis vinculo extitit innodatus et omni legittimo actu privatus et bona sua fuerunt sententialiter publicata; verum dictus Christoforus post latam contra eum sententiam gravioris pene timore perteritus coram dicto fratre Rogerio inquisitore extitit manifeste confessus quod habuit notitiam hereticorum, predicationes ipsorum audivit frequenter, munuscula recepit ab eis et quinque annorum spatio credidit hereticorum erroribus. Proinde nephandus Christoforus post abiurationem et confessionem prefatas, sue fame prodigus et sue salutis improvidus, immemor prestiti iuramenti et proprii persecutor honoris fecibus pravitatis heretice quibus defixus fuerat ab antiquo usque ad profundum immergi desiderans, quod est ipso dictu horrendum et fidelium auribus detestandum, tamquam canis ad vomitum rediens et a concepta perfidia nullatenus resipiscens, Stephanum Narniensem, Bonamicum, Iosep de Viterbio, Andream Castellanum, Guidonem Rubeum
</T76-4-054>
<T76-4-055>


In nomine Domini, amen. Cum nobis fratri Benvenuto de Urbeveteri et fratri Bartholomeo de Amelia ordinis fratrum Minorum, inquisitoribus heretice pravitatis in civitate Urbevetana et Romana provincia constitutis, constet legittime ex depositionibus fidedignorum testium in inquisitionis officio receptorum quod Albasia filia olim Martini Guidutii, uxor olim Petri Frascambocca de Urbeveteri, credens extiterit hereticorum erroribus, faverit hereticis et in domo dicti Martini Guidutii reverentiam fecerit Nicole de Casalveri et eius sotio patarenis adorando ipsos iuxta pravam consuetudinem eorundem, quorum predicationes audivit inibi contra articulos fidei et ecclesiastica sacramenta nec non et in domo unius alterius interfuerit monitionibus et predicationibus Ricce patarene de erroribus eorundem ac reverentiam eidem heretice exibuit iuxta hereticorum ritus abusum ac aliis quibuscumque comunicans hereticis dederit auxilium, consilium et favorem; ipsa prius citata coram nobis personaliter comparente secundum formam inquisitionis corporale recepimus iuramentum et interrogata sub vinculo prestiti iuramenti malitiose negavit omnia supradicta. Sane attendentes que sunt probata legittime contra eam nec non subdolam et dolosam confessionem ipsius periurii et infamie macula non carente ut sibi dampnabilius iniquitas sit mentita et penam debitam mendacium non evadat et ut saltim eam pena ad viam veritatis revocet quam potuit in dampnationis devio impunitas detinere et ut salubriter defleat quod dampnabiliter errando commisit; comunicato super hiis consilio plurium sapientum et nobiscum deliberatione prehabita diligenti per ea que vidimus et cognovimus et superius sunt expressa, Christi quoque nomine invocato, auctoritate qua fungimur in hac parte, dictam Albasiam, citatam prius peremptorie ad sententiam audiendam, fuisse credentem hereticorum erroribus et fautricem patarenorum sententialiter iudicamus et eam excomunicamus in scriptis et perpetua dampnamus infamia; interdicimus ei omnes actus legittimos, beneficium proclamationis et appellationis, ecclesiastica sacramenta et in morte ecclesiasticam sepulturam; sit etiam intestabilis ut nec testamenti liberam habeat factionem nec eius testimonium admittatur nec ad hereditatis successionem accedat; nullus preterea ei set ipsa aliis super quocumque negotio respondere cogatur; duas cruces crocei coloris, unam silicet ante pectus longitudinis duorum palmorum et latitudinis .1111. digitorum et alteram super scapulas dimensionis eius superioribus vestibus supersutas decetero baiulet in aperto ita quod extra domum nullo modo compareat sine eis donec secum iuxta sue conversionis et vite merita fuerit misericorditer dispensatum; bona quoque ipsius Albasie omnia mobilia et immobilia, iura et actiones ubicumque sunt seu reperta fuerint Romane Ecclesie et comuni Urbevetano sententialiter confiscamus et publicamus dividenda secundum constitutiones Sedis Apostolice in pecunia numerata; cassamus denique omnes contractus venditionis, donationis, permutationis et cuiuscumque generis alterius obligationis de bonis ipsius per se vel alium factos a tempore contracti criminis cuicumque persone vel loco; reservata semper Romane Ecclesie, nobis et aliis inquisitoribus addendi, minuendi, mutandi et aliter sententiandi ac penam et penitentiam sibi aliam imponendi plenaria potestate.
Lecta, lata et publicata fuit dicta sententia in platea ecclesie Sancti Francisci de Urbeveteri in pleno populo dicte civitatis ad hec convocato, presente venerabili patre domino Iacobo episcopo Urbevetano, domino Girardino Longo de Venetiis potestate ipsius civitatis, domino Bonacurso Pigulotti iudice de dicta civitate, magistro Uguiçione et magistro Lituardo notario dictorum inquisitorum, magistro Raynerio Somaii notario et aliis pluribus vocatis. Sub annis Domini .M.CC.LXVIIL, tempore domini Clementis pape quarti, mense iunii die .VII., indictione .XI.
Et ego Orbetanus Nicole, auctoritate sacrosancte Romane Ecclesie notarius constitutus et nunc notarius dictorum inquisitorum et inquisitionis, prolationi dicte sententie interfui et de mandato dictorum inquisitorum scripsi, subscripsi et publicavi.
Signum dicti Orbetani notarii.
</T76-4-055>
<T76-4-056>

In nomine Domini, amen. Cum nobis fratri Benvenuto de Urbeveteri et fratri Bartholomeo de Amelia ordinis fratrum Minorum, inquisitoribus heretice pravitatis in civitate Urbevetana et Romana provincia constitutis, legittime constet per depositiones fidedignorum testium in inquisitionis officio receptorum quod Cittadinus Viviani Avultronis civis Urbevetanus, cuius domus et progenies ab antiquo fuit heretica labe respersa et quod est ipso dictu horrendum nephandi sui progenitores beati Petri martiris zelatoris fidei et exterminationis heretice pravitatis cum quibusdam credentibus hereticorum complicibus sue malitie usque ad mortis supplicium temere excesserunt sicud contra eos publica laborat infamia, credens extiterit hereticorum erroribus, faverit hereticis, reverentiam exibuerit tam in domo Stradigotti Pelliparii quam alibi Nicole de Casalveri et eius sotio patarenis, adorando ipsos iuxta hereticorum ritus abusum; predicationibus interfuit ipsorum de erroribus eorundem ac aliis quibuscumque comunicans hereticis dederit auxilium, consilium et favorem; ipsum citari fecimus diligenter; a quo veniente secundum formam inquisitionis corporale recepimus iuramentum et interrogatus sub vinculo prestiti iuramenti negavit omnia supradicta. Nos igitur attendentes seriem premissorum ac subdolam et dolosam confessionem ipsius periurii et infamie macula non carentem ut sibi dampnabilius iniquitas sit mentita et penam debitam mendacium non evadat et ut saltim eum pena ad viam veritatis revocet quem potuit in dampnationis devio impunitas detinere et ut salubriter defleat quod dampnabiliter errando commisit, comunicato quoque super hiis consilio plurium sapientum et nobiscum deliberatione prehabita diligenti per ea que vidimus et cognovimus et superius sunt expressa, Christi quoque nomine invocato, auctoritate qua fungimur in hac parte, dictum Cittadinum citatum prius peremptorie ad sententiam audiendam fuisse credentem hereticorum erroribus, fautorem et benefactorem patarenorum sententialiter iudicamus eundem excomunicantes in scriptis et perpetua dampnantes infamia; interdicimus ei omnes actus legit timos, beneficium proclamationis et appellationis, ecclesiastica sacramenta et in morte ecclesiasticam sepulturam; sit etiam intestabilis ut nec testamenti liberam habeat factionem nec eius testimonium admittatur nec ad hereditatis successionem accedat; euntis etiam honoribus temporalibus et publicis offitiis privamus eundem; nullus preterea ei super quocumque negotio set ipse aliis respondere cogatur; duas cruces crocei coloris, unam silicet ante pectus longitudinis duorum palmorum et latitudinis .IIII. digitorum superioribus vestibus supersutas ipsum decetero decernimus baiulare donec secum iuxta sue conversionis et vite merita fuerit misericorditer dispensantum; inibemus etiam et sibi districte mandamus ut decetero non mutuet sub usuris et quibuscumque creditoribus infra annum usuras restituat quas extorsit; bona quoque ipsius Cittadini omnia mobilia et immobilia, iura et actiones ubicumque sunt seu reperta fuerint Romane Ecclesie et comuni Urbevetano sententialiter confiscamus et publicamus in pecunia numerata secundum costitutionis Sedis Apostolice dividenda; cassamus proinde, irritamus et revocamus ac nullius decernimus esse momenti omnes contractus venditionis, donationis, permutationis et cuiuscumque alterius generis obligationis de bonis ipsius per se vel alium factos a tempore commissi criminis cuicumque persone vel loco; reservata semper Romane Ecclesie nobis et aliis inquisitoribus addendi, minuendi, mutandi et aliter sententiandi ac penam et penitentiam sibi aliam imponendi plenaria potestate.
</T76-4-056>


<T76-4-057>

In nomine Domini, amen. Cum nobis fratri Benvenuto de Urbeveteri et fratri Bartholomeo de Amelia ordinis fratrum Minorum, inquisitoribus heretice pravitatis in civitate Urbevetana et Romana provincia constitutis, constet legittime tam ex depositione domine Syginette uxoris olim Dominici Toncelle quam ex depositionibus fidedignorum testium in inquisitionis officio receptorum quod ipsa in domo dicti Dominici quamplures patarenos vidit, quorum predicationes audivit inibi de erroribus eorundem; reverentiam fecit eis adorando ipsos iuxta hereticorum ritus abusum; ministravit eis necessaria nec non consolationibus interfuit Toncelle soceri sui et Artonis filii eius qui decesserunt heretici consolati per impositionem manuum hereticorum iuxta ipsorum consuetudinem detestandam; quorum domus et progenies ab antiquo fuerunt heretica labe respersa, sicut publicis terre clamoribus viventium memoria attestatur, et decesserunt prodolor heretici consolati. Ideo habito consilio sapientum et per nos deliberatione prehabita diligenti per ea que vidimus et cognovimus et superius sunt expressa, Christi quoque nomine invocato, auctoritate qua fungimur in hac parte dictam dominam Siginettam, citatam prius peremptorie ad sententiam audiendam, fuisse fautricem et amatricem patarenorum sententialiter iudicamus; duas cruces crocei coloris, unam silicet ante pectus longitudinis duorum palmorum et latitudinis .1111. digitorum et alteram super scapulas dimensionis eiusdem superioribus vestibus supersutas decetero baiulet in aperto donec secum iuxta sue conversionis et vite merita fuerit misericorditer dispensatum; bona quoque ipsius omnia mobilia et immobilia, iura et actiones ubicumque sunt seu reperta fuerint Romane Ecclesie et comuni Urbevetano sententialiter confiscamus et publicamus dividenda secundum constitutiones Sedis Apostolice in pecunia numerata; predictum verum Artonem filium ipsius domine Siginette fuisse hereticum consolatum sententialiter iudicamus et eum, licet defunctum, excomunicatum denuntiamus; domum denique positam in regione Sancti Andree iuxta suos confines in qua dicta consolactio facta fuit iuxta sanctiones canonicas et civiles sine spe rehedificationis iudicamus funditus destruendam ut sit decetero receptaculum sordium que fuit latibulum perfidorum et in detestationem prefati criminis dampnatam memoriam et perpetuum anathema; reservata semper Romane Ecclesie, nobis et aliis inquisitoribus addendi, minuendi, mutandi, corrigendi et aliter sententiandi sine prolatione alterius sententie plenaria potestate.
Lecte, late et publicate fuerunt predicte sententie in platea loci Sancti Francisci de Urbeveteri, in pleno populo marum et mulierum dicte civitatis ad hec convocato ibidem, absente dicta muliere citata tamen ut supradictum est, presente etiam venerabili patre domino Iacobo Urbevetano episcopo, domino Girardino Longo de Venetiis potestate civitatis prefate, domino Capitaneo, domino Bartho, presbitero Guidone, canonicis ecclesie Sancti Constantii, abbate abbatie montis Urbevetani, Iacobo Raynerii Adilascie canonico Sancti Andree, magistro Uguitione et magistro Lituardo notariis dictorum inquisitorum et aliis pluribus testibus. Sub annis Domini millesimo ducentesimo sexagesimo .VIII., indictione .XI., tempore domini Clementis pape quarti, mense iunii die .VII.
Et ego Orbetanus Nicole, auctoritate Sacrosancte Romane Ecclesie notarius constitutus et nunc notarius dictorum inquisitorum et inquisitionis, prolationi dictarum sententiarum interfui et de mandato dictorum inquisitorum scripsi, subscripsi et publicavi.
Signum dicti Orbetani notarii
</T76-4-057>
<T76-4-058>

In nomine Domini, amen. Nos frater Benvenutus de Urbeveteri et frater Bartholomeus de Amelia ordinis fratrum Minorum, inquisitores heretice pravitatis in Urbeveteri et Romana provincia constituti, notum facimus universis quod cum nobis legittime constaret ex depositionibus fidedignorum testium in inquisitionis offitio receptorum quod domina Mathea uxor Miscinelli credens fuerit hereticorum erroribus, fautrix et complex patarenorum; reverentiam fecerit Ricce patarene in domo eius adhorando ipsam iuxta hereticorum ritus abusum cuius monitiones et predicationes audivit inibi de erroribus patarenorum nec non in domo Martini Guiductii sui patris olim predicationibus interfuit Nicole et eius sotii patarenorum et eisdem reverentiam fecerit iuxta pravam ipsorum consuetudinem detestandam ac miserit pluries elemosinas patarenis nec non, prodolor, in quadam sua infirmitate per impositionem manuum Benencase Seravelle et Iacobi Florentini patarenorum iuxta hereticorum ritus abusum fuerit heretica consolata, quamquam ipsa citata coram nostra presentia comparendo secundum formam inquisitionis de stando precise mandatis ecclesie atque nostris ab ipsa corporali iuramento recepto, interrogata sub vinculo prestiti iuramenti, negaverit omnia supradicta. Nos igitur attendentes seriem premissorum ac subdolam et dolosam confessionem ipsius periurii et infamie macula non carentem ut sibi dampnabilius iniquitas sit mentita et penam debitam mendacium non evadat et ut saltim eam pena ad viam veritatis revocet quam potuit in dampnationis devio impunitas detinere ac etiam ut salubriter defleat quod dampnabiliter errando commisit; comunicato super hiis consilio plurium sapientum et nobiscum deliberatione prehabita diligenti per ea que vidimus et cognovimus et superius sunt expressa, Christi quoque nomine invocato, auctoritate qua fungimur in hac parte predictam dominam Matheam, citatam prius peremptorie ad sententiam audiendam, fuisse credentem hereticorum erroribus, fautricem et complicem patarenorum ac etiam hereticam consolatam, quin verius desolatam, sententialiter iudicamus et eam excomunicamus in scriptis et perpetua dampnamus infamia; interdicimus ei omnes legittimos actus, beneficium proclamationis et appellationis, ecclesiastica sacramenta et in morte ecclesiasticam sepulturam; sit etiam intestabilis ut nec testamenti liberam habeat factionem nec ad hereditatis successionem accedat; nullus preterea ei set ipsa aliis super quocumque negotio respondere cogatur; duas cruces crocei coloris, unam silicet ante pectus longitudinis duorum palmorum et latitudinis .1111. digitorum et alteram super scapulas dimensionis eiusdem superioribus vestibus supersutas decetero baiulet publice in aperto, ita quod extra domum nullo modo compareat sine eis donec secum iuxta sue conversionis et vite merita fuerit misericorditer dispensatum; dotes quoque ipsius et bona omnia mobilia et immobilia, iura et actiones ubicumque sunt seu reperta fuerint Romane Ecclesie et comuni Urbevetano sententialiter confiscamus et publicamus secundum constitutiones Sedis Apostolice dividenda in pecunia numerata; domum quoque in qua dicta domina Mathea fuit per hereticos consolata, quin potius desolata sine spe rehedificationis iudicamus funditus destruendam ut sit decetero receptaculum sordium que fuit latibulum perfidorum; cassamus proinde ac nullius decernimus esse momenti omnes contractus venditionis, donationis, permutationis ac cuiuscumque alterius generis obligationis factos per se vel alium de bonis suis a tempore contracti criminis cuicumque persone vel loco; reservata semper Romane Ecclesie, nobis et aliis inquisitoribus addendi, minuendi, mutandi et aliter procedendi ac aliam sibi penam et penitentiam imponendi sine prolatione alterius sententie plenaria potestate.
Lecta, lata et publicata fuit predicta sententia in platea loci Sancti Francisci de Urbeveteri in pleno populo marum et mulierum dicte civitatis ad hec convocato ibidem, absente dicta muliere citata tamen ut supradictum est, presente etiam venerabili patre domino Iacobo Urbevetano episcopo, domino Girardino Longo de Venetiis potestate civitatis prefate, domino Capitaneo, domino Bartho, presbitero Guidone, canonicis ecclesie Sancti Constantii, abbate abbatie montis Urbevetani, Iacobo Raynerii Adilascie canonico Sancti Andree, magistro Uguiçione et magistro Lituardo notariis dictorum inquisitorum et aliis pluribus testibus. Sub annis Domini millesimo ducentesimo sexagesimo .VIII., tempore domini Clementis pape quarti, mense iunii die .VII., .XI. indictione.
Et ego Orbetanus Nicole, auctoritate sacrosancte Romane Ecclesie notarius constitutus et nunc notarius dictorum inquisitorum et inquisitionis, prolationi dicte sententie interfui et de mandato dictorum inquisitorum scipsi, subscripsi et publicavi.
Signum dicti Orbetani notarii.
</T76-4-058>


<T76-4-059>

In nomine Domini, amen. Cum nobis fratri Benvenuto de Urbeveteri et fratri Bartholomeo de Amelia ordinis fratrum Minorum, inquisitoribus heretice pravitatis in civitate Urbevetana et Romana provincia constitutis, constet legittime tam ex confessione Iohannis Claruvisi civis Urbevetani quam ex depositionibus fidedignorum testium in inquisitionis officio receptorum quod prefatus Iohannes credens extiterit hereticorum erroribus; receptaverit in domo sua Bonamicum, Gualdinum, Benencasam et plures alios patarenos quorum tam inibi quam in aliis locis audiverit predicationes ipsorum de erroribus eorundem; reverentiam exibuerit patarenis prefatis adorando ipsos iuxta hereticorum ritus abusum ac aliis quibuscumque comunicans, hereticis dederit consilium, subsidium et favorem et eisdem multotiens elemosinas destinaverit; ideo habito super hiis consilio plurium sapientum et nobiscum deliberatione prehabita diligenti a tam gravibus culpis misericorditer temperantes per ea que vidimus et cognovimus et superius sunt expressa, Christi quoque nomine invocato, auctoritate qua fungimur in hac parte predictum Iohannem, citatum prius peremptorie ad sententiam audiendam, fuisse credentem hereticorum erroribus, fautorem et receptatorem patarenorum sententialiter iudicamus et perpetua dampnamus infamia; interdicimus ei beneficium proclamationis et appellationis; euntis etiam honoribus et temporalibus dignitatibus et publicis offitiis ac omni actu legittimo sententialiter privamus eundem; sit etiam intestabilis ut nec testamenti liberam habeat factionem nec eius testimonium admittatur nec ad hereditatis successionem accedat; duas cruces crocei coloris, unam silicet ante pectus longitudinis duorum palmorum et latitudinis .IIII. digitorum et alteram super scapulas dimensionis eiusdem superioribus vestibus supersutas decetero publice baiulet in aperto ita quod extra domum nullo modo compareat sine eis donec secum iuxta sue conversionis et vite merita misericorditer fuerit dispensatum; bona quoque ipsius usque in quantitatem quatricentarum librarum denariorum Cortonensium minutorum Ecclesie Romane et comuni Urbevetano sententialiter confiscamus et publicamus dividenda secundum constitutiones Sedis Apostolice in pecunia numerata; reservata semper Romane Ecclesie, nobis et aliis inquisitoribus addendi, minuendi, mutandi, corrigendi et procedendi contra ipsum et bona sua et sibi penam et penitentiam aliam imponendi suo loco et tempore plenaria potestate.
Lecta, lata et publicata fuit predicta sententia in platea loci Sancti Francisci de Urbeveteri in pleno populo marum et mulierum dicte civitatis ad hec convocato ibidem, absente dicto Iohanne citato tamen peremptorie ad sententiam audiendam, ut dictum est, presente domino Girardino Longo de Venetiis potestate prefate civitatis, domino Iohanne eius milite, domino Bonacurso iudice, magistro Uguiçione, magistro Lituardo et magistro Gratia notario dictorum inquisitorum et pluribus aliis testibus. Sub annis Domini millesimo ducentesimo sexagesimo octavo, tempore domini Clementis pape quarti, mense iunii die .XX., undecima indictione.
Et ego Orbetanus Nicole, auctoritate sacrosancte Romane Ecclesie notarius constitutus et nunc notarius dictorum inquisitorum et inquisitionis, prolationi dicte sententie interfui et de mandato dictorum inquisitorum scripsi, subscripsi et publicavi.
Signum dicti Orbetani notarii.
</T76-4-059>
<T76-4-060>


In nomine Domini, amen. Nos frater Benvenutus de Urbeveteri et frater Bartholomeus de Amelia ordinis fratrum Minorum, inquisitores heretice pravitatis in civitate Urbevetana et Romana provincia Sedis Apostolice constituti, universis in Christo fidelibus declaramus quod Miscinellus Ricci Miscinelli civis Urbevetanus occasione criminis hereseos coram fratre lordano de ordine nostro dudum inquisitore, citatus legittime et comparens personaliter coram eo et interrogatus de veritate dicenda per proprium iuramentum asseruit quod nullo tempore credens fuit hereticorum erroribus nec receptavit aliquem patarenum nec predicationes eorum audivit nec dedit alicui heretico quomodolibet auxilium, consilium et favorem; qui denuo reddiens coram eo confessus est quod vidit Leonardellum et sotium eius hereticos quibus locutus fuit nesciens tunc quod essent heretici consolati, verum cum postmodum invenerimus et constet nobis legittime ex depositionibus fidedignorum testium in inquisitionis officio receptorum quod ipse Miscinellus ab antiquo heretica labe respersus qui de hereticorum conversatione, favore ac receptatione dampnabili a progenitoribus suis contraxit nephariam disciplinam, Leonardellum prefatum, Iosep de Viterbio, Andream Castellane, Iacobum de Urbeveteri, Benencasam Seravelle et Iacobum Florentinum hereticos in domo propria receptavit et tam inibi quam in quodam alio loco reverentiam eisdem exibuit adorando ipsos iuxta hereticorum ritus abusum; predicationes ipsorum audivit de erroribus eorundem; vitam hereticorum commendavit et fidem; elemosinas eisdem hereticis trasmisit ad plura loca nec non, prodolor, per impositionem manuum predictorum Benencase et Iacobi patarenorum dominam Matheam uxorem suam in quadam sua infirmitate fecit nequiter consolari quin potius desolari. Nos igitur super hiis eundem citari fecimus diligenter ut coram nobis deberet personaliter comparere mandatis Romane Ecclesie atque nostris pariturus precise; a quo comparente corporale recepimus iuramentum de stando mandatis ecclesie atque nostris et interrogatus sub vinculo prestiti iuramenti malitiose negavit omnia supradicta datus in reprobum sensum et sue salutis oblitus; ideoque super premissis habito consilio plurium sapientum et nobiscum deliberatione prehabita diligenti ut sibi dampnabilius iniquitas sit mentita et penam debitam mendacium non evadat et ut saltim eum pena ad viam veritatis revocet quem potuit in dampnationis devio impunitas detinere et ut salubriter defleat quod dampnabiliter errando commisit, Christi quoque nomine invocato, auctoritate qua fungimur in hac parte prefatum Miscinellum, prius tamen citatum peremptorie ad sententiam audiendam, fuisse credentem hereticorum erroribus, fautorem et receptatorem patarenorum sententialiter iudicamus et eum excomunicamus in scriptis et perpetua dampnamus infamia; interdicimus ei ecclesiastica sacramenta et in morte ecclesiasticam sepulturam, beneficium proclamationis et appellationis; euntis etiam honoribus temporalibus et publicis officiis privamus eundem; sit etiam intestabilis ut nec testamenti liberam habeat factionem nec eius testimonium admittatur nec ad hereditatis successionem accedat; nullus preterea ei super quocumque negotio set ipse aliis respondere cogatur; duas cruces crocei coloris, unam silicet ante pectus longitudinis duorum palmorum et latitudinis .IIII. digitorum et alteram super scapulas dimensionis eiusdem superioribus vestibus supersutas decetero baiulet in aperto ita quod extra domum nullo modo compareat sine eis donec secum iuxta sue conversionis et vite merita fuerit mesericorditer dispensatum; inhibemus insuper et sibi districte mandamus ut decetero non mutuet sub usuris et infra annum quibuscumque debitoribus suis usuras restituat quas extorsit et ex nunc ceteros debitores ipsius absolvimus sententialiter ab usuris sibi debitis et promissis; domum quoque Miscinelli in qua uxor eius fuit per hereticos consolata iudicamus sine spe rehedificationis funditus destruendam ut sit receptaculum sordium que fuit latibulum perfidorum; bona denique ipsius Miscinelli usque in quantitatem millequingentarum librarum denariorum Ecclesie Romane et comuni Urbevetano sententialiter confiscamus et publicamus dividenda secundum constitutiones Sedis Apstolice in pecunia numerata; reservata semper Romane Ecclesie, nobis et aliis inquisitoribus addendi, minuendi, mutandi, corrigendi et aliter sententiandi ac aliam sibi penam et penitentiam imponendi et procedendi contra bona ipsius plenaria potestate.
Lecta, lata et pronuntiata fuit dicta sententia in platea Sancti Francisci loci fratrum Minorum de Urbeveteri, absente dicto Miscinello citato tamen ad sententiam audiendam, ut supradictum est, presente venerabili patre domino Iacobo episcopo Urbevetano et domino Girardino Longo de Venetiis potestate dicte civitatis, domino Bonacurso iudice de Urbeveteri, magistro Uguitione et magistro Lituardo notario dictorum inquisitorum, magistro Rainerio Somaii notario et aliis pluribus testibus. Sub annis Domini millesimo ducentesimo sexagesimo .VIII., tempore domini Clementis pape quarti, indictione undecima, mense iunii, die septimo intranti, in pleno populo marum et mulierum dicte civitatis ad hec specialiter convocato.
Et ego Orbetanus Nicole, auctoritate sacrosancte Romane Ecclesie notarius constitutus et nunc notarius dictorum inquisitorum et inquisitionis, prolationi dicte sententie interfui et de mandato predictorum inquisitorum scripsi, subscripsi et publicavi.
Signum dicti Orbetani notarii.
</T76-4-060>
<T76-4-061>


In nomine Domini, amen. Cum nobis fratri Benvenuto de Urbeveteri et fratri Bartholomeo de Amelia ordinis fratrum Minorum, inquisitoribus heretice pravitatis in civitate Urbevetana et Romana provincia constitutis, legittime constet nobis tam ex depositione domine Adilascie, uxoris Barthi Petri Saraceni, quam ex depositionibus plurium testium in inquisitionis officio receptorum, quod dicta domina Adilascia credens fuerit hereticorum erroribus; receptaverit pluries et diversis temporibus in domo sua per dies et noctes Gualdinum de Viterbio, Nicolaum de Casalveri, Matheum de Narnia, Benvenutum, Qacheum patarenos et plures alios hereticos, quorum monitiones et predicationes audiverit frequenter de erroribus eorundem; fecerit eis, tam inibi quam in pluribus aliis locis, reverentiam, pluries adorando eos iuxta hereticorum ritus abusum, nec non consolationibus interfuerit aliquorum hereticorum ac alias quibuscumque comunicans, eis dederit auxilium, consilium et favorem; eam citari fecimus peremptorie ad sententiam audiendam et comunicato super hiis plurium sapientium consilio, et per nos ipsos deliberatione prehabita diligenti, ut salubriter defleat quod dampnabiliter errando commisit, per ea que vidimus et cognovimus ac superius sunt expressa, Christi nomine invocato, auctoritate qua fungimur, dictam dominam Adilasciam fuisse credentem hereticorum erroribus, fautricem et receptatricem patarenorum sententialiter iudicamus; duas cruces panni crocei coloris, unam silicet ante pectus longitudinis duorum palmorum et latitudinis .1111. digitorum et alteram super scapulas dimensionis eiusdem superioribus vestibus supersutas decetero baiulet in aperto ita quod extra domum nullo modo compareat sine ipsis donec secum iuxta sue conversionis et vite merita fuerit misericorditer dispensatum; bona ipsius omnia mobilia et immobilia, iura et actiones ubicumque sunt seu reperta fuerint Romane Ecclesie et comuni Urbevetano sententialiter publicamus et confiscamus secundum constitutiones Sedis Apostolice dividenda in pecunia numerata; cassamus insuper, irritamus et revocamus sententialiter omnes contractus venditionis, donationis, permutationis, alienationis et cuiuscumque alterius generis obligationis de bonis ipsius per se vel alium factos a tempore commissi criminis cuicumque persone vel loco; reservata semper Romane Ecclesie, nobis et aliis inquisitoribus providendi de bonis predictis filiabus dicte domine Adilascie iuxta nostram provisionem et penam aliam et penitentiam dicte domine imponendi plenaria potestate.
</T76-4-061>
<T76-4-062>


In nomine Domini, amen. Nos frater Bartholomeus de Amelia et frater Benvenutus de Urbeveteri ordinis fratrum Minorum inquisitores heretice pravitatis in civitate Urbevetana et Romana provincia Sedis Apostolice constituti, cupientes Barthum Petri Saraceni civem Urbevetanum ad oviculam dominici gregis de invio infidelitatis et ad ovile fidelium a quo erat diabolica suggestione precisus salubriter revocare; qui dudum de hereticorum conversatione, favore et receptatione dampnabili contraxit nephariam disciplinam; eum citari fecimus diligenter ut coram nobis deberet personaliter comparere precise mandatis ecclesie atque nostris super crimine hereseos per omnia pariturus; qui luciferina tumens elatione sicut homo qui Domini fedus cum inferno et pactum cum morte pepigerit facere et adimplere contumaciter recusavit; verum cum nobis legittime constet ex depositionibus plurium testium in inquisitionis officio receptorum quod dictus Barthus credens fuerit hereticorum erroribus; receptaverit pluries in domo sua per dies et noctes Gualdinum de Viterbio, Nicolam de Casalveri, Benvenutum, Qacheum et plures alios patarenos; audiverit predicationes eorum tam inibi quam in pluribus aliis locis de erroribus eorundem; fecerit eis reverentiam frequenter adorando eos iuxta hereticorum ritus abusum; servierit eis ac necessaria ministraverit; ipsum iterato citari fecimus peremptorie ad sententiam audiendam; unde ne tantum scelus remaneat impunitum et posteris non transeat in exemplum et ut salubriter defleat quod dampnabiliter errando commisit et ut saltem eum pena ad viam veritatis revocet quem potuit in dampnationis devio impunitas detinere; comunicato super hiis plurium sapientum consilio et per nos ipsos deliberatione prehabita diligenti per ea que vidimus et cognovimus ac superius sunt expressa, Christi quoque nomine invocato, dictum Barthum, citatum prius peremptorie ad sententiam audiendam, auctoritate qua fungimur in hac parte fuisse credentem hereticorum erroribus, fautorem et receptatorem patarenorum sententialiter iudicamus et eundem excomunicamus in scriptis ac perpetua dampnamus infamia; privamus eum sententialiter omni actu legittimo, euntis honoribus temporalibus et publicis officiis, ita ut nec testamenti liberam habeat factionem nec eius testimonium admittatur nec ad hereditatis successionem accedat; nullus preterea ei super quocumque negotio set ipse aliis respondere cogatur; diffidamus et exbandimus dictum Barthum de Romana Provincia et per potestatem et populum fidelissimum Urbevetanum de civitate prefata et eius districtu exbandiri iubemus; bona quoque ipsius omnia mobilia et immobilia, iura et actiones ubicunque sunt seu reperta fuerint Romane Ecclesie et comuni Urbevetano sententialiter publicamus et confiscamus dividenda secundum constitutiones Sedis Apostolice in pecunia numerata; cassamus proinde sententialiter omnes contractus venditionis, donationis, permutationis, alienationis et cuiuscumque generis obligationis de bonis ipsius per se vel alium factos a tempore commissi criminis cuicumque persone vel loco; reservata semper Romane Ecclesie, nobis et aliis inquisitoribus penam aliam imponendi suo loco et tempore prout exegerit protervitas vel humilitas delinquentis, plenaria potestate.
Lecte, late et pronuntiate fuerunt dicte sententie in platea Sancti Francisci loci fratrum Minorum de Urbeveteri in pleno populo marum et mulierum dicte civitatis ad hec convocato, ibidem absentibus dicta Adilascia et Barthone citatis tamen ut supra dictum est, presente venerabili patre domino Iacobo Urbevetano episcopo, domino Girardino Longo de Venetiis potestate dicte civitatis, domino Bonacurso iudice, magistro Rainerio Somaii notario, magistro Uguitione, magistro Lituardo notariis dictorum inquisitorum, Marco Rainerii de Proceno, Angelutio Bonaprefecti, familiaribus ipsorum inquisitorum et aliis pluribus testibus. Sub annis Domini millessimo ducentesimo sexagesimo octavo, tempore domini Clementis pape quarti, mense iunii die septimo intrante, indictione undecima.
Et ego Orbetanus Nicole, auctoritate sacrosancte Romane Ecclesie notarius constitutus et nunc dictorum inquisitorum notarius et inquisitionis, prolationi dictarum sententiarum et cuilibet ipsarum interfui ut supra legitur de mandato inquisitorum prefatorum dictas sententias scripsi, subscripsi et publicavi.
Signum dicti Orbetani notarii.
</T76-4-062>
<T76-4-063>

In nomine Domini, amen. Cum nobis fratri Benvenuto de Urbeveteri et fratri Bartholomeo de Amelia ordinis fratrum Minorum, inquisitoribus heretice pravitatis in Urbeveteri et Romana provincia constitutis, legittime constet antiquis et publicis documentis quod Provençanus Lupicini cuius domus de hereticorum conversatione, receptatione et favore dampnabili contraxit nephariam disciplinam et titulos generis gentis et patrie orrendis maculis denigravit sicud contra eum factorum enormitas et evidentia patrati sceleris publicis terre clamoribus attestatur; sane Proventanus prefatus ad preconceptam antiquam malitiam consumandam cum nonnullis credentibus hereticorum, nequitie operariis complicibus suis velud scuta fusilia et squame corporis leviathan invicem se prementes, inquisitionis officium et extirpationem pravitatis heretice cupiens pro viribus impedire immunitatem loci Sancti Dominici fratrum Predicatorum temere violavit et in fratrem Rogerium bone memorie tunc inquisitorem pravitatis eiusdem et fratres alios eiusdem ordinis manus violentas iniecit, propter quod in ipsum et alios predictos suos complices et in totam familiam suam per dictum inquisitorem excomunicationis sententia publice fuit lata sicud hec docentur publico documento; proinde cum dictus Provençanus et plures alii stimulum et aculeum temporalis et actioris pene timerent, nudatis pedibus et vestibus usque ad camisiam spoliati, corrigiis ad collum appensis coram omni populi multitudine prefati inquisitoris misericordiam fuerunt in humilitate corporis consecuti; verum ipse ac si fedus cum inferno et pactum cum morte pepigerit, immemor gratie consecute, salutare exorrens remedium letale anime sue vulnus curari penitus recusavit refugiendo tamquam proprie vite hostes medicum et medelam dum postquam mandata Romane Ecclesie occasione criminis hereseos prestitit corporaliter iuramentum dictus Provençanus et omnem heresim abiuravit; Benvenutum, £acheum et eius sotium, Andream Castellane, Iosep de Viterbio hereticos consolatos in domo propria receptavit per dies et noctes; audivit predicationes ipsorum inibi de erroribus hereticorum contra fidem catholicam et ecclesiastica sacramenta; reverentiam fecit eis adorando eos iuxta hereticorum ritus abusum nec non, prodolor, Provençanus prefatus decessit dampnabiliter in errorem ac per impositionem manuum predictorum Benvenuti, Qakei et sotii eius patarenorum iuxta pravam hereticorum consuetudinem detestandam decessit hereticus consolatus; unde ne tantum scelus remaneat impunitum et posteris transeat in exemplum quod clamat vindictam in aures Domini ultionum, idcirco super premissis habito consilio sapientum et nobiscum deliberatione prehabita diligenti per ea que vidimus et cognovimus et superius sunt expressa, Christi quoque nomine invocato, auctoritate qua fungimur in hac parte prefatum Provençanum, licet defunctum, fuisse credentem hereticorum erroribus, fauctorem et receptatorem patarenorum nec non eum fuisse hereticum consolatum, immo verius desolatum, sententialiter iudicamus et excomunicamus in scriptis et perpetua dampnamus infamia; corpus vero ipsius seu ossa si inveniri poterunt exumari iubemus et rogi flammis comburi tradendum; filios autem et nepotes per lineam discendentes usque in secundam generationem cunctis honoribus temporalibus et publicis offitiis privamus eosdem; bona quoque olim prefati Provençani omnia mobilia et immobilia, iura et actiones ubicumque sunt seu reperta fuerint Ecclesie Romane et comuni Urbevetano sententialiter confiscamus et publicamus dividenda secundum constitutiones Sedis Apostolice in pecunia numerata; cassamus proinde, irritamus et revocamus ac nullius decernimus esse momenti testamenta, legata, codicillos et ceteros contractus venditionis, donationis, permutationis et cuiuscumque generis alterius obligationis de bonis ipsius per se vel alium factos a tempore contracti criminis cuicumque persone vel loco; reservata semper Romane Ecclesie, nobis et aliis inquisitoribus successoribus nostris addendi, minuendi, mutandi et corrigendi et aliter sententiandi et procedendi contra bona ipsius et providendi nepotis dicti Provençani filiabus Rainutii que non sunt heretica labe resperse de bonis predictis prout nobis melius videbitur et utilius expedire sine prolatione alterius sententie plenaria potestate; domum quoque ubi facta fuit manus impositio et dictus Provençanus per dictos hereticos consolatus sine spe rehedificationis iudicamus funditus destruendam ut sit decetero receptaculum sordium que fuit latibulum perfidorum.
Lecta, lata et pronuntiata fuit dicta sententia in platea loci Sancti Francisci de Urbeveteri in pleno populo marum et mulierum dicte civitatis ad hec convocato ibidem presente domino Girardino Longo de Venetiis potestate civitatis prefate, domino Iohanne eius milite, domino Bonacurso iudice, Phylippo Raccumannis, Prezano, magistro Uguiçione, magistro Lituardo notario dictorum inquisitorum, magistro Rainerio Somaii notario, abbate abbatie montis Urbevetani, Andriotto domine Finite de civita Rasela et Orbetano buccinatoribus de Urbeveteri et aliis pluribus testibus. Sub annis Domini millesimo ducentesimo sexagesimo octavo, tempore domini Clementis pape quarti, mense iunii die .XX., indictione undecima.
Et ego Orbetanus Nicole, auctoritate sacrosancte Romane Ecclesie notarius constitutus et nunc notarius dictorum inquisitorum et inquisitionis prolationi dicte sententie interfui et de mandato ipsorum inquisitorum predictam sententiam scripsi, subscripsi et publicavi.
Signum dicti Orbetani notarii.
</T76-4-063>
<T76-4-064>


In nomine Domini, amen. Nos frater Benvenutus de Urbeveteri et frater Bartholomeus de Amelia ordinis fratrum Minorum, inquisitores heretice pravitatis in civitate Urbevetana et Romana provincia constituti, cupientes ex debito inquisitionis nobis commissi offitii de medio fidelissimi Urbevetani populi letiferam pestem pravitatis heretice radicitus extirpare ac Tostorum malitiam et antiquatam duritiam errorum infamia non carentem que nobilissimam civitatem perversis moribus et callidis astutiis fedare et divertere usque ad precipitium dignoscebatur, eandem invenimus probabilibus argumentis Rainuccetum filium nephandi Christofori Tosti civem Urbevetanum dudum a progenitoribus suis tamquam virulenta progenies et genimina viperarum dampnati erroris contrahentem nephariam disciplinam ut vipereum filium et colubrem tortuosum de hereticorum conversatione, favore ac receptatione dampnabili titulos gentis et patrie horrendis maculis denigratum quem admodum adversus eum publicis ex antiquo terra clamoribus attestatur, heu prodolor, prefatus Rainuccetus sponte in nostra presentia constitutus iuravit mandata Ecclesie et dicere veritatem secundum formam inquisitionis dolose expressit quod nullo tempore fuit credens hereticorum erroribus nec receptaverit nec receptari fecit aliquem patarenum nec reverentiam fecit alicui heretico nec eorum predicationes audivit nec comedit vel bibit cum eis, nec participavit scienter cum aliquo heretico; post hec vero ad cor rediens extitit manifeste confessus quod receptaverit Stephanum Narniensem et sotium patarenos; dedit eis manducare et bibere et commedit et bibit cum conduxit Iannem Tascam et sotium patarenos; audivit predicationes et monitiones dictorum hereticorum de vita, fide et conversatione ipsorum et credidit eis et eorum erroribus et per eos posse salvari et stetit in tali credulitate immo perfidia per .VI. annos, nec non receptavit Gualdinum et sotium eius patarenos in domo sua diruta propter peccatum hereseos et manducarunt et biberunt ibidem; audivit monitiones ipsorum inibi et alia plura expressit prout in sue confessionis serie plenius continetur; ad hec autem renuntiato ab eodem per proprium iuramentum omni heresi se adversus sacrosanctam Romanam Ecclesiam extollenti ipsum a vinculo excomunicationis quam occasione premissorum incurrerat iuxta Ecclesie formam absolvimus, restituentes eundem ecclesiasticis sacramentis, reservata nobis sibi penam et penitentiam iniungendi et procedendi contra bona sua plenaria potestate prout nobis videbitur salubriter expedire. Verum cum plenissime nobis constet tam ex confessione Rainucceti predicti quam ex depositionibus plurium fidedignorum testium in inquisitionis officio receptorum quod prefatus Rainuccetus credens extiterit hereticorum erroribus; receptaverit in domo pluries patarenos; reverentiam eisdem fecerit pluries pat arenis et frequenter adorando ipsos iuxta hereticorum ritus abusum, predicationibus ipsorum interfuerit de erroribus eorundem; commederit et biberit cum eis ac aliis quibuscumque comunicans, hereticis dederit consilium, auxilium et favorem; attendentes seriem premissorum ac reprobe varietatis ipsius, astutiam periurii et infamie macula non carentem quia primo nonnulla subticuit et malitiose negavit que postmodum per sollertis interrogationis indaginem quodammodo plenius reseravit, ut sibi dampnabilius iniquitas sit mentita et penam debitam mendacium non evadat et ut salubriter defleat quod dampnabiliter errando commisit ac saltem ut eum pena ad viam veritatis revocet quem potuit in dampnationis devio impunitas detinere, comunicato super hiis consilio plurium sapientum et per nos ipsos deliberatione prehabita diligenti, Christi quoque nomine invocato, auctoritae qua fungimur in hac parte predictum Rainuccetum, citatum prius peremptorie ad sententiam audiendam, fuisse credentem hereticorum erroribus, fautorem et receptatorem patarenorum sententialiter iudicamus et perpetua dampnamus infamia; interdicimus ei beneficium proclamationis et appellationis, euntis etiam honoribus temporalibus, dignitatibus, officiis publicis et omni actu legittimo privamus eundem; duas cruces crocei coloris, unam silicet ante pectus longitudinis duorum palmorum et latitudinis .IIII. digitorum et alteram super scapulas dimensionis eiusdem superioribus vestibus supersutas decetero baiulet in aperto ita quod extra domum nullo modo compareat sine eis donec secum per Romanam Ecclesiam vel nos seu alios inquisitores fuerit misericorditer dispensatum; sit etiam intestabilis ut nec testamenti liberam habeat factionem nec eius testimonium admittatur; nullus preterea ei super quocumque negotio set ipse aliis respondere cogatur; pro pena autem bona ipsius Rainucceti omnia mobilia et immobilia, iura et actiones ubicumque sunt seu reperta fuerint Romane Ecclesie et comuni Urbevetano sententialiter confiscamus et publicamus dividenda secundum constitutiones Sedis Apostolice in pecunia numerata; cassamus proinde et revocamus ac nullius decernimus esse momenti omnes contractus venditionis, donationis, permutationis, alienationis seu cuiuscumque alterius generis obligationis de bonis ipsius per se vel alium factos a tempore contracti criminis cuicumque persone vel loco; reservata semper Romane Ecclesie, nobis et aliis inquisitoribus addendi, minuendi, mutandi, corrigendi et ei penam et penitentiam aliam imponendi et procedendi contra ipsum et bona sua suo loco et tempore plenaria potestate.
Lecta, lata et pronuntiata fuit dicta sententia in platea Sancti Francisci de Urbeveteri in pleno populo marum et mulierum dicte civitatis ad hec convocato ibidem, presente domino Girardino Longo de Venetiis potestate dicte civitatis, domino Iohanne eius milite, domino Bonacurso iudice, magistro Uguitione et magistro Lituardo notariis dictorum inquisitorum, magistro Rainerio Somaii notario et aliis pluribus testibus. Sub annis Domini millesimo ducentesimo sexagesimo octavo, tempore domini Clementis pape quarti, mense iulii die .XX., indictione undecima.
Et ego Orbetanus Nicole, auctoritate sacrosancte Romane Ecclesie notarius constitutus et nunc notarius dictorum inquisitorum et inquisitionis, prolationi dicte sententie interfui et de mandato ipsorum inquisitorum scripsi, subscripsi et publicavi.
Signum dicti Orbetani notarii.
</T76-4-064>
<T76-4-065>

In nomine Domini, amen. Cum nobis fratri Benvenuto de Urbeveteri et fratri Bartholomeo de Amelia ordinis fratrum Minorum, inquisitoribus heretice pravitatis, constet legittime tam ex confessione Symeonis Lanaroli nepotis Egidii Seccadinari civis Urbevetani quam ex depositionibus fidedignorum testium in inquisitionis officio receptorum quod idem Symeon credens extiterit hereticorum erroribus .X. annorum spatio; receptaverit plures in domo sua diversis temporibus per dies et noctes Iosep de Viterbio, Benencasam Selavelle, Benvenutum, £acheum, Iacobum Florentinum et plures alios hereticos; audiverit tam inibi quam in pluribus aliis locis predicationem ipsorum predicantium de erroribus eorundem; reverentiam fecerit eis pluries et frequenter adorando ipsos iuxta hereticorum ritus abusum; dederit eis manducare et bibere et necessaria ministravit; consolationi interfuit Alde matris sue que per impositionem manuum Gualdini et Leonardelli patarenorum in morte sua fuit heretica consolata nec non, prodolor, in quadam sua infirmitate per impositionem manum Iosep et sotii patarenorum consolari se fecerit, quin potius desolari, iuxta hereticorum consuetudinem detestandam ac aliis quibuscumque comunicans prophanum corpus Iosep dampnati heretici deposuit de furcis et devotissime sepellivit, quamquam ipse iuratus dicere veritatem primo malitiose negaverit omnia supradicta que postmodum per interrogationes varias et prudentes quibus convincebatur plenius reseravit; unde ut sibi dampnabilius iniquitas sit mentita et penam debitam mendacium non evadat et ut salubriter defleat quod dampnabiliter errando commisit ac saltem eum pena ad viam veritatis revocet quem potuit in dampnationis devio impunitas detinere, attendentes seriem premissorum ac reprobe varietatis eius astutiam, periurii et infamie macula non carentem, comunicato super hiis consilio plurium sapientum et per nos ipsos deliberatione prehabita diligenti, Christi quoque nomine invocato, auctoritate qua fungimur in hac parte prefatum Symeonem, citatum prius peremptorie ad sententiam audiendam, fuisse credentem hereticorum erroribus, fautorem et receptatorem patarenorum ac hereticum consolatum sententialiter iudicamus et perpetua dampnamus infamia; interdicimus ei beneficium proclamationis et appellationis, euntis etiam honoribus et temporalibus dignitatibus et omni actu legittimo sententialiter privamus eundem ita quod testamenti liberam non habeat factionem nec eius testimonium admittatur nec ad hereditatis successionem accedat; squalore etiam carceris ipsum duximus macerandum; duas cruces crocei coloris, unam silicet ante pectus longitudinis duorum palmorum et latitudinis .1111. digitorum et alteram super scapulas dimensionis eiusdem superioribus vestibus supersutas decetero baiulet in aperto ita quod extra domum nullo modo compareat sine, donec secum de predictis per Romanam Ecclesiam aut nos vel alios inquisitores iuxta sue conversionis et vite merita fuerit misericorditer dispensatum; nullus preterea ei super quoque negotio set ipse aliis respondere cogatur; bona quoque ipsius Symeonis omnia mobilia et immobilia, iura et actiones ubicumque sunt sue reperta fuerint Romanae Ecclesiae et comuni Urbevetano sententialiter confiscamus et publicamus dividenda secundum constitutiones Sedis Apostolicae in pecunia numerata; cassamus proinde ac nullius decernimus esse momenti omnes contractus venditionis, donationis, permutationis seu cuiuscumque alterius generis obligationis per se vel alium de bonis ipsius factos a tempore commissi criminis cuicumque persone vel loco; domum quoque in qua per dictos hereticos dicta consolatio facta fuit sine spe rehedificationis iudicamus funditus destruendam ut sit decetero receptaculum sordium que fuit latibulum perfidorum; reservata semper Romane Ecclesie, nobis et aliis inquisitoribus addendi, minuendi, mutandi et ei penam et penitentiam aliam imponendi et procedendi contra ipsum et bona sua plenaria potestate.
</T76-4-065>
<T76-4-066>



In nomine Domini, amen. Nos frater Benvenutus de Urbeveteri et frater Bartholomeus de Amelia ordinis fratrum Minorum, inquisitores heretice pravitatis in civitate Urbevetana et Romana provincia constituti, notum facimus universis quod cum legittime nobis constet per depositiones fidedignorum testium in inquisitionis offitio receptorum quod Oddo Caçalatro de Urbeveteri credens extiterit hereticorum erroribus; faverit hereticis; predicationes Iacobi Florentini, Iosep, Benvenuti, Qakeii, Gualdini, Benencase, Nicole de Casalveri et aliorum patarenorum audiverit de erroribus eorundem; reverentiam eisdem fecerit pluries adorando ipsos iuxta hereticorum ritus abusum; vitam et fidem hereticorum laudaverit assertive ac aliis quibuscumque comunicans hereticis dederit consilium, subsidium et favorem; quamquam ipse citatus coram fratre lordano dudum inquisitore heretice pravitatis antecessore nostro et iuratus de veritate dicenda dolose negaverit omnia supradicta, expresseritque tamen quod in Castellonclo vidit Iosep, Guidonem Iacobini et plures alios patarenos; quod audivit predicationes dicentes quod ipsi erant in via salutis et sunt boni homines et faciunt bonam vitam; locutus fuit in quadam domo Girardo et sotio patarenis; ideo ut dampnabilius sit mentita iniquitas et penam debitam mendacium non evadat et ut salubriter defleat quod dampnabiliter errando commisit ac saltim ut eum pena ad viam veritatis revocet quem potuit in dampnationis devio impunitas detinere, attendentes seriem premissorum ac subdolam confessionem ipsius, periurii et infamie macula non carentem, comunicato super hiis consilio plurium sapientum et nobiscum deliberatione prehabita diligenti per ea que vidimus et cognovimus et superius sunt expressa, Christi quoque nomine invocato, prefatum Oddonem, citatum prius peremptorie ad sententiam audiendam, fuisse credentem, fautorem et complicem patarenorum sententialiter iudicamus et perpetua dampnamus infamia; interdicimus ei beneficium proclamationis et appellationis; sit etiam intestabilis ut nec testamenti liberam habeat factionem nec eius testimonium admittatur nec ad hereditatis succesionem accedat, euntis etiam honoribus et temporalibus dignitatibus et omni actu legittimo privamus eundem; nullus preterea ei super quocumque negotio set ipse aliis respondere cogatur; duas cruces crocei coloris, unam silicet ante pectus longitudinis duorum palmorum et latitudinis .IIII. digitorum et alteram super scapulas dimensionis eiusdem superioribus vestibus supersutas decetero baiulet in aperto donec secum per Romanam Ecclesiam aut nos vel alios inquisitores fuerit misericorditer dispensatum; bona quoque ipsius usque in quantitate .CL. librarum minutarum et usualium monetarum Ecclesie Romane et comuni Urbevetano sententialiter confiscamus et publicamus secundum constitutiones Sedis Apostolice dividenda; cassamus ac nullius decernimus esse momenti omnes contractus venditionis, donationis, permutationis ac cuiuscumque alterius generis obligationis per se vel alios factos de bonis suis a tempore contracti criminis cuicumque persone vel loco; reservata semper Romane Ecclesie, nobis et aliis inquisitoribus addendi, minuendi, mutandi, corrigendi et sibi aliam penam et penitentiam imponendi et procedendi contra bona sua sine prolatione alterius sententie plenaria potestate.
Lecte, late et pronuntiate fuerunt dicte sententie in platea Sancti Francisci loci fratrum Minorum de Urbeveteri in pleno populo marum et mulierum dicte civitatis ad hec congregato, ibidem presentibus dictis Symone et Oddone, citatis ad sententiam audiendam coram domino Girardino Longo de Venetiis potestate dicte civitatis, domino Iohanne eius milite, domino. Bonacurso iudice, Phylippo Riccumani Pardalis, magistro Uguiçione, magistro Lituardo, magistro Bonagratia notariis dictorum inquisitorum, magistro Rainerio Somaii notario, Rasela et Orbetano buccinatoribus comunis Urbeveteris et aliis pluribus testibus. Sub annis Domini millesimo .CC. sexagesimo .VIII., temporibus domini Clementis pape quarti, mense iunii die .XX., indictione undecima.
Et ego Orbetanus Nicole, auctoritate sacrosancte Romane Ecclesie notarius constitutus et nunc notarius dictorum inquisitorum et inquisitionis, prolationi dictarum sententiarum interfui et de mandato predictorum inquisitorum scripsi, subscripsi et publicavi.
Signum dicti Orbetani notarii.
</T76-4-066>
<T76-4-067>



In nomine Domini, amen. Cum nobis fratri Benvenuto de Urbeveteri et fratri Bartholomeo de Amelia ordinis fratrum Minorum, inquisitoribus heretice pravitatis in civitate Urbevetana et Romana provincia constitutis, constet legittime ex depositionibus fidedignorum testium in inquisitionis officio receptorum nec non ex confessionibus Benvegnate sartricis, domine Domedellaltre infrascriptarum quod ipse Benveniate, Dominadellaltre uxor Egidii Seccadinari et domina Greca mater Petri Bonansigne de Urbeveteri credentes extiterint hereticorum erroribus; faverint hereticis; receptaverint in domibus suis pluries patarenos; predicationibus interfuerint hereticorum predicantium contra fidem catholicam et ecclestiastica sacramenta, reverentiam eis fecerint frequenter adorando ipsos iuxta hereticorum ritus abusum; dederint eis manducare et bibere et necessaria ministraverint ac aliis quibuscumque comunicantes hereticis dederint consilium, subsidium et favorem nec non dicta Benvegnate consolationi interfuerit hereticorum; ut salubriter defleant quod dampnabiliter errando commiserunt et ut saltem eas pena ad viam veritatis revocet quas potuit in dampnationis devio impunitas detinere, comunicato super hiis plurium sapientum consilio et per nos ipsos deliberatione prehabita diligenti per ea que vidimus et cognovimus et superius sunt expressa, Christi quoque nomine invocato, auctoritate qua fungimur in hac parte prefatas dominam Grecam, Benvegnatem et dominam Donnadellaltre, citatas prius peremptorie ad sententiam audiendam, fuisse credentes hereticorum erroribus, fautrices et receptatrices patarenorum sententialiter iudicamus et perpetua dampnamus infamia; interdicimus eis et cuilibet ipsarum beneficium proclamationis et appellationis; privamus eas et quamlibet ipsarum omni actu legittimo ita quod testari non possint nec eorum testimonium admittatur nec ad hereditatis successionem accedant; duas cruces crocei coloris, unam silicet ante pectus longitudinis duorum palmorum et latitudinis .IIII. digitorum et alteram super scapulas dimensionis eiusdem superioribus vestibus supersutas unamquamque predictarum decetero decernimus publice baiulare ita quod extra domum nullo modo compareant sine eis donec secum per Romanam Ecclesiam aut nos iuxta sue conversionis et vite merita fuerit misericorditer dispensatum; bona quoque ipsarum et cuiuslibet, iura et actiones ubicumque sunt seu reperta fuerint Romane Ecclesie, nobis et aliis et comùni Urbevetano sententialiter confiscamus et publicamus dividenda secundum constitutiones Sedis Apostolice in pecunia numerata; reservata Romane Ecclesie, nobis et aliis inquisitoribus addendi, minuendi, mutandi et eis et cuique earum penam et penitentiam aliam inponendi suo loco et tempore plenaria potestate.
</T76-4-067>
<T76-4-068>


In nomine Domini, amen. Cum nobis fratri Benvenuto de Urbeveteri et fratri Bartholomeo de Amelia ordinis fratrum Minorum, inquisitoribus heretice pravitatis in Urbeveteri et Romana provincia constitutis, constaret ex depositionibus fidedignorum testium in inquisitionis officio receptorum quod Petrus Guidi Becci buccinator credens extiterit hereticorum erroribus; faverit hereticis; receptaverit in domo sua Riccam patarenam; audiverit predicationes Benencase Solavelle, Benvenuti, Qakei et sotii patarenorum in domo eius de erroribus eorundem; fecerit eisdem hereticis reverentiam iuxta hereticorum ritus abusum; vitam, fidem et doctrinam patarenorum laudaverit assertive ac aliis quibuscumque comunicans hereticis dederit consilium et favorem; ipsum citari fecimus diligenter a quo veniente corporale secundum formam inquisitionis recepimus iuramentum et, interrogatus sub vinculo prestiti iuramenti, dixit quod in Castellonclo fuit locutus pluribus patarenis et patarinabus quibus pluries missus a patre suo portavit panem, vinum et pisces, una vice qua misit eisdem pater eius dictus, audivit inibi monitiones et predicationes ipsorum predicantium quomodo ipsi erant boni et sancti homines et apostoli Dei et quod solum in eis erat salvatio et quod omnes qui erant in fide Romane Ecclesie non salvabantur nisi solum qui faciunt vitam et tenent vitam patarenorum; reverentiam eisdem pluries exibuit doctus ab ipsis hereticis, adorando eos secundum pravam consuetudinem eorundem; recepit ab eis commedere et bibere; conduxit Benvenutum, Qakeum et eius sotium patarenos ad plura loca nec non Benvenutam hereticam apud castrum Gradulis et recepit pretium pro conductionibus supradictis; unde ut salubriter defleat quod dampnabiliter errando commisit et ut saltim eum pena ad viam veritatis revocet quem potuit in dampnationis devio impunitas detinere, comunicato super hiis plurium consilio sapientum et per nos ipsos deliberatione prehabita diligenti per ea que vidimus et cognovimus et superius sunt expressa, Christi quoque nomine invocato, auctoritate qua fungimur prefatum Petrutium, citatum prius peremptorie ad sententiam audiendam, fuisse credentem, fautorem et receptatorem patarenorum sententialiter iudicamus et perpetua dampnamus infamia; interdicimus ei beneficium proclamationis et appellationis, euntis etiam honoribus et temporalibus dignitatibus et publicis officiis et omni actu legittimo sententialiter privamus eundem ita quod nec testamenti liberam habeat factionem nec eius testimonium admittatur nec ad hereditatis successionem accedat; duas cruces crocei coloris, unam silicet ante pectus longitudinis duorum palmorum et latitudinis .IIII. digitorum et alteram super scapulas dimensionis eiusdem superioribus vestibus supersutas decetero baiulet in aperto ita quod extra domum nullo modo compareat sine eis donec secum per Romanam Ecclesiam aut nos vel alios inquisitores fuerit misericorditer dispensatum; nullus preterea ei super quocumque negotio set ipse aliis respondere cogatur; bona quoque ipsius usque in quantitatem .C. librarum denariorum minutorum Romane Ecclesie et comuni Urbevetano sententialiter confiscamus et publicamus dividenda secundum constitutiones Sedis Apostolice in pecunia numerata; cassamus quoque et nullius decernimus esse momenti omnes contractus venditionis, donationis seu cuiuscumque alterius generis obligationis per se vel alium factos de bonis suis a tempore contracti criminis cuicumque persone vel loco; inhibemus et sibi districte mandamus ut decetero non mutuet sub usuris et usuras quibuscumque creditoribus restituat quas extorsit; reservata Romane Ecclesie, nobis et aliis inquisitoribus addendi, minuendi, mutandi et penam et penitentiam aliam sibi imponendi et procedendi contra ipsum et bona sua suo loco et tempore sive in rebus humanis agat sive non, plenaria potestate.
Lecte, late et pronuntiate fuerunt supradicte sententie in platea Sancti Francisci de Urbeveteri in pleno populo marum et mulierum dicte civitatis, absentibus prefatis mulieribus et dicto Petrutio, citatis tamen peremtorie ad sententiam audiendam per Iannutium nuntium dictorum inquisitorum et inquisitionis, presente domino Girardino Longo de Venetiis potestate iamdicte civitatis, domino Iohanne eius milite, domino Bonacurso iudice, domino Filippo Riccumanni Pardalis, magistro Uguiçione, magistro Lituardo, magistro Bonagratia notariis predictorum inquisitorum, Rasela et Orbetano buccinatoribus Urbisveteris et aliis pluribus testibus. Sub annis Domini millesimo ducentesimo sexagesimo octavo, tempore domini Clementis pape quarti, mense iunii die .XX., indictione undecima.
Et ego Orbetanus Nicole, auctoritate sacrosancte Romane Ecclesie notarius constitutus et nunc notarius dictorum inquisitorum et inquisitionis, prolationi dictarum sententiarum et cuiuslibet ipsarum interfui et de mandato predictorum inquisitorum dictas sententias scripsi, subscripsi et publicavi.
Signum dicti Orbetani notarii.
</T76-4-068>
<T76-4-069>


In nomine Domini, amen. Cum nobis fratri Benvenuto de Urbeveteri et fratri Bartholomeo de Amelia ordinis fratrum Minorum, inquisitoribus heretice pravitatis in civitate Urbevetana et Romana provincia constitutis constet legittime.
</T76-4-069>
<T76-4-070>

In nomine Domini, amen. Nos frater Benvenutus de Urbeveteri et frater Bartholomeus de Amelia inquisitores heretice pravitatis in civitate Urbevetana et Romana provincia auctoritate Sedis Apostolice constituti, notum facimus universis quod propositi nostri erat et voti sicut antecessorum nostrorum extiterit Petrum olim Ildribandini Peri Longi, Benedictulum Castellane, Masseum Caverdelli et Bonparentem Ursi de Castellonclo tamquam oviculas diutinis erratibus faticatas tam de invio infidelitatis quam de pudore orrende infamie quam occasione criminis hereseos incurrerant, revocare ad tramitem catholice veritatis et ad ovile fidelium a quo erant dyabolica suggestione precisi, qui ac si fedus cum inferno et pactum cum morte pepigerint salutaria exorrentes remedia letale animarum suarum vulnus curari penitus recusarunt, refugientes tamquam proprie vite hostes medicum et medelam dum post abiuratam heresim et de non participando cum aliquo heretico in manibus fratris Iordani, nostri ordinis dudum inquisitoris heretice pravitatis, corporalia prestiterant iuramenta et per eundem inquisitorem tamquam credentes, fauctores et receptatores patarenorum correcti extiterant et puniti; predicti vero Petrus, Benedictus, Masseus et Bonparente sue fame prodigi et eorum salutis improvidi, immemores prestiti iuramenti et proprii persecutores honoris fecibus pravitatis heretice quibus defixi fuerant ab antiquo usque ad profundum immergi et detineri desiderantes et ab erroribus nullatenus resipiscentes tamquam canis redeuntes ad vomitum et sus lota volutabro luti a tempore dicte abiurationis citra Petrus prefatus Iacobum Lombardum, Petrum olim Tadei hereticos consolatos in domo propria receptavit; dedit eis manducare et bibere et necessaria ministravit; consolationi quin potius desolationi Oddonis fratris sui interfuerit et tam ipse quam predicti Benedictus, Masseus et Bonparente reverentiam fecerint predictis hereticis adorando ipsos iuxta hereticorum ritus abusum; predicationes iam dicti Iacobi patarini audiverint de erroribus eorundem; crediderint predicti Benedictulus, Bonparente et Masseus erroribus et dictis quos sibi dictus hereticus predicabat et ipse Bonparente receptaverit in domo sua prefatum Iacobum patarenum per dies et noctes et ibidem per impositionem manuum ipsius heretici Benvenutam uxorem suam iuxta pravam hereticorum consuetudinem detestandam in morte sua fecerit consolari ipso presente et ipsi heretico reverentiam faciente dederit ipsi patareno manducare et bibere inibi et pro ipsa consolatione solidos .XII. minutos; predictus vero Masseus in domo sua Altagratiam sororem suam receptaverit patarenam, dederit ei de rebus suis manducare et bibere; prefatus vero Benedictulus receptaverit Claram hereticam prout hec omnia tam ex confessionibus predictorum omnium quam ex depositionibus fidedignorum testium in inquisitionis officio receptorum plenissime nobis constant; unde ne tantum scelus et tam nephandum remaneat impunitum quod clamat vindictam in aures Domini ultionum, ut salubriter defleant quod dampnabiliter errando commiserunt et ut saltem ad viam veritatis et conscientie eos pena revocet quos potuit in dampnationis devio impunitas detinere, comunicato super hiis plurium sapientum consilio et per nos deliberatione prehabita diligenti per ea que vidimus et cognovimus ac superius sunt expressa, Christi quoque nomine invocato, auctoritate qua fungimur in hac parte prefatos Benedictulum, Petrum, Bonparentem et Masseum fuisse credentes hereticorum erroribus, fautores et receptatores patarenorum nec non et in hereticam pravitatem esse relapsos sententialiter iudicamus; bona quoque dicti Massei omnia mobilia et immobilia Ecclesie Romane et comuni Urbevetano sententialiter confiscamus et publicamus dividenda secundum constitutiones Sedis Apostolice in pecunia numerata.
Lecta, lata et pronuntiata fuit dicta sententia in platea Sancti Francisci de Urbeveteri, in pleno populo marum et mulierum dicte civitatis, presentibus predictis relapsis coram domino Girardino Longo potestate predicte civitatis, domino Iohanne eius milite, domino Cittadino Episcopi iudice, magistro Uguiçione, magistro Lituardo notariis dictorum inquisitorum, magistro Gratia notario et aliis pluribus testibus. Sub annis Domini millesimo ducentesimo sexagesimo octavo, tempore domini Clementis pape quarti, mense iulii die secundo intrante, .XI. indictione.
Et ego Orbetanus Nicole, auctoritate sacrosancte Romane Ecclesie notarius constitutus et nunc notarius dictorum inquisitorum et inquisitionis, prolationi dicte sententie interfui et de mandato predictorum inquisitorum scripsi, subscripsi et publicavi.
Signum dicti Orbetani notarii.
</T76-4-070>
<T76-4-071>

In nomine Domini, amen. Nos frater Benvenutus de Urbeveteri et frater Bartholomeus de Amelia ordinis fratrum Minorum, inquisitores heretice pravitatis in civitate Urbevetana et Romana provincia constituti, universis in Christo fidelibus declaramus quod Bartholomeus Rainutii Tosti et Rainerius eius frater cives Urbevetani, occasione criminis hereseos, coram bone memorie fratre Rogerio de ordine fratrum Predicatorum dudum inquisitore pravitatis eiusdem citati comparentes personaliter coram eo, anno Domini millesimo .CC.XXX.VIIII., indictione .XII., interrogati de veritate dicenda omnem heresim abiurantes per proprium iuramentum asseruerunt expresse quod nullo tempore credentes fuerunt hereticorum erroribus nec receptarunt aliquem patarenum nec audierunt predicationes ipsorum nec reverentiam exibuerunt eisdem nec dederunt quomodolibet alicui heretico subsidium, consilium et favorem; post hec coram dicto inquisitore denuo reddierunt et idem Bartholomeus extitit dolose confessus quod credidit bonam esse vitam patarenorum et vidit eos, quibus locutus est in pluribus locis et dixit quod primo denegavit propter timorem inquisitoris prefati; sane Bartholomeus et Rainerius prefati ad preconceptam hanelantes malitiam consumandam cum nonnullis credentibus hereticorum nequitie operariis complicibus suis velud scuta fusilia et squame corporis Leviathan invicem se prementes inquisitionis officium et extirpationem heretice pravitatis cupientes pro viribus impedire immunitatem Sancti Dominici fratrum Predicatorum temere violarunt et in fratrem Rogerium inquisitorem prefatum idem Rainerius manus violentas iniecit, eundem usque ad effusionem sanguinis gladiando, propter quod in ipsum et alios suos complices per dictum inquisitorem excomunicationis sententia publice fuit lata sicud hec docentur publico documento. Unde cum postmodum invenerimus et legittime constet nobis ex depositionibus fidedignorum testium in inquisitionis officio receptorum quod prefati Bartholomeus et Rainerius nec non et Trocta, uxor ipsius Bartholomei, ab antiquo heretica labe respersi de hereticorum conversatione, favore ac receptatione dampnabiliter a progenitoribus suis contrahentes nephariam disciplinam credentes extiterint hereticorum erroribus; faverint hereticis; receptaverint in domo propria patarenos; audiverint predicationes hereticorum in pluribus locis de erroribus eorundem; reverentiam fecerint eis pluries adorando ipsos iuxta hereticorum ritus abusum et consolationi interfuerit hereticorum Trocta prefata ac aliis quibuscumque comunicantes hereticis dederint consilium, subsidium et favorem. Nos igitur eosdem Bartholomeum, uxorem eius et Rainerium super hiis citari fecimus diligenter ut coram nobis deberent personaliter comparere mandatis Romane Ecclesie atque nostris parituri precise; a quo Rainerio personaliter comparente corporale recepimus iuramentum de stando precise mandatis Ecclesie atque nostris; et interrogatus sub vinculo prestiti iuramenti malitiose negavit omnia supradicta datus in reprobum sensum et proprie salutis oblitus; prefati vero Bartholomeus et Trotta coram nobis contempserunt contumaciter comparere, unde ne tantum facinus remaneat impunitum et posteris transeat in exemplum quod clamat vindictam in aures Domini ultionum et ne de eorum contumacia glorientur quia nil prodesset obedientia humilibus si contemptus contumacibus non obesset; ideo super premissis habito consilio sapientum et nobiscum deliberatione prehabita diligenti per ea que vidimus et cognovimus ac superius sunt expressa, Christi quoque nomine invocato, auctoritate sacrosancte Romane Ecclesie qua fungimur in hac parte prefatos Bartholomeum et Trottam et Rainerium, citatos prius ad sententiam audiendam, fuisse credentes hereticorum erroribus, fautores et complices patarenorum et ipsos Bartholomeum et Rainerium receptatores eorum nec non prefatum Bartholomeum in hereticam pravitatem esse relapsos sententialiter iudicamus et eos excomunicamus in scriptis eosdem perpetua dampnantes infamia; interdicimus eis et cuilibet ipsorum beneficium proclamationis et appellationis, ecclesiastica sacramenta et in morte ecclesiasticam sepulturam; euntis etiam honoribus et temporalibus dignitatibus et publicis officiis et omni actu legittimo privamus eosdem, ita ut nec testamenti liberam habeant factionem nec eorum testimonium admittatur; nullus preterea eis super quocumque negotio set ipsi aliis respondere cogantur; predictos Bartholomeum et Trottam eius uxorem eorum contumacia exigente de tota Romana provincia et aliis terris Romane Ecclesie subiectis in personis et bonis exbandimus et diffidamus et per potestatem et populum Urbisveteris de ipsa civitate et eius districtu exbandiri iubemus; duas cruces crocei coloris, unam silicet ante pectus longitudinis duorum palmorum et latitudinis .IIII. digitorum et alteram super scapulas dimensionis eiusdem superioribus vestibus supersutas baiulent in aperto ita quod extra domum nullo modo compareant sine eis donec secum per Romanam Ecclesiam aut nos vel alios inquisitores fuerit misericorditer dispensatum; inhibemus insuper eis et sibi districte mandamus ut decetero abstineant ab usuris et infra annum quibuscumque creditoribus usuras quas extorserunt restituant et nunc ceteros debitores ipsorum sententialiter absolvimus ab usuris sibi debitis et promissis; bona quoque ipsorum omnia mobilia et immobilia, iura et actiones ubicumque sunt seu reperta fuerint Ecclesie Romane et comuni Urbevetano sententialiter confiscamus et publicamus dividenda secundum constitutiones Sedis Apostolice in pecunia numerata; cassamus proinde, irritamus et revocamus ac nullius decernimus esse momenti omnes contractus venditionis, donationis, permutationis, alienationis ac cuiuscumque alterius generis obligationis per se vel alium de bonis ipsorum factos a tempore contracti criminis cuicumque persone vel loco; reservata semper Romane Ecclesie, nobis et aliis inquisitoribus addendi, minuendi, mutandi, corrigendi et aliter sententiandi et procedendi contra eos et bona eorum sine prolatione alterius sententie sive in rebus humanis agant sive non, suo loco et tempore plenaria potestate.
Lecta et publicata fuit dicta sententia in platea loci Sancti Francisci de Urbeveteri, in pleno populo marum et mulierum dicte civitatis, absentibus predictis per contumaciam citatis tamen peremptorie ad sententiam audiendam, presentibus domino Girardino Longo de Venetiis potestate dicte civitatis, domino Iohanne eius milite, domino Odderiscio archipresbitero Urbevetano, domino Bonocomite Munaldi, domino Cittadino Bertrami, magistro Gratia, magistro Uguiçione et magistro Lituardo notariis dictorum inquisitorum, Rogelutio Gallici, Nuto Guarente et aliis pluribus testibus. Sub annis Domini millesimo ducentesimo sexagesimo octavo, tempore domini Clementis pape quarti, mense iulii die .XXVI., indictione .XI.
Et ego Orbetanus Nicole, auctoritate sacrosancte Romane Ecclesie notarius constitutus et nunc notarius dictorum inquisitorum et inquisitionis, prolationi dicte sententie interfui et ut supra legitur de mandato dictorum inquisitorum scripsi, subscripsi et publicavi.
Signum dicti Orbetani notarii.
</T76-4-071>
<T76-4-072>


In nomine Domini, amen. Cum nobis fratri Benvenuto de Urbeveteri et fratri Bartholomeo de Amelia ordinis fratrum Minorum, inquisitoribus heretice pravitatis in civitate Urbevetana et Romana provincia constitutis, constet legittime ex depositionibus fidedignorum testium in inquisitionis officio receptorum quod dominus Iacobus Arnaldi credens extiterit hereticorum erroribus, faverit hereticis, receptaverit in palatio suo Riccam et Benvenutam patarenas et alios duos hereticos; audiverit inibi predicationes ipsorum de erroribus eorundem, reverentiam fecerit eisdem adorando ipsos iuxta hereticorum ritus abusum ac aliis quibuscumque comunicans hereticis dederit consilium et favorem nec non, prodolor, in errorem decesserit dampnabiliter inconfessus; habito igitur super hiis consilio sapientum et nobiscum deliberatione prehabita diligenti per ea que vidimus et cognovimus et superius sunt expressa, Christi quoque nomine invocato, auctoritate qua fungimur in hac parte predictum dominum Iacobum, licet defunctum, fuisse credentem hereticorum erroribus, fautorem et receptatorem patarenorum sententialiter iudicamus et eius dampnamus memoriam et excommunicamus in scriptis; bona quoque ipsius omnia mobilia et immobilia, iura et actiones ubicumque sunt seu reperta fuerint Romane Ecclesie et comuni Urbevetano sententialiter confiscamus et publicamus dividenda secundum constitutiones Sedis Apostolice in pecunia numerata; cassamus proinde, irritamus et revocamus ac nullius decernimus esse momenti testamenta, legata, codicillos et omnes contractus cuiuscumque generis de bonis suis per se vel alium factos a tempore contracti criminis cuicumque persone vel loco; reservata semper Romane Ecclesie, nobis et aliis inquisitoribus addendi, minuendi, mutandi corrigendi et aliter procedendi contra bona huiusmodi sine prolatione alterius sententie plenaria potestate.
</T76-4-072>
<T76-4-073>


In nomine Domini, amen. Cum nobis fratri Benvenuto de Urbeveteri et fratri Bartholomeo de Amelia ordinis fratrum Minorum, inquisitoribus heretice pravitatis in civitate Urbevetana et Romana provincia constitutis, constet legittime per depositiones fidedignorum testium in inquisitionis officio receptorum quod Petrus Rainerii Adilascie, dictus Petrus Cocoça, credens extiterit hereticorum erroribus, faverit hereticis, receptaverit in domo sua Andream Castellanum, Benvenutum, Qacheum hereticos et alios patarenos; audiverit inibi predicationes ipsorum de erroribus eorundem, reverentiam fecerit eis iuxta hereticorum ritus abusum ac aliis quibuscumque comunicans hereticis dederit consilium, subsidium et favorem nec non, heu dolor, in errorem decesserit inconfessus dampnabiliter, quamquam ipse citatus coram fratre lordano, olim inquisitore pravitatis eiusdem, interrogatus de veritate dicenda negaverit omnia supradicta, ut sibi dampnabilius iniquitas sit mentita et penam debitam mendacium non evadat, comunicato super hiis consilio plurium sapientum et nobiscum deliberatione prehabita diligenti per ea que vidimus et cognovimus et superius sunt expressa, Christi quoque nomine invocato, auctoritate qua fungimur in hac parte prefatum Petrum, licet defunctum, fuisse credentem hereticorum erroribus, fautorem et receptatorem patarenorum sententialiter iudicamus et perpetua dampnamus infamia, eundem excomunicamus in scriptis; bona quoque ipsius omnia mobilia et immobilia, iura et actiones ubicumque sunt seu reperta fuerint Romane Ecclesie et comuni Urbevetano sententialiter confiscamus et publicamus dividenda secundum constitutiones Sedis Apostolice in pecunia numerata; cassamus quoque, irritamus et revocamus ac nullius decernimus esse momenti testamenta, legata, codicillos et ceteros contractus venditionis, donationis ac cuiuscumque alterius generis obligationis de bonis suis per se vel alium factos a tempore contracti criminis cuicumque persone vel loco; reservata semper Romane Ecclesie, nobis et aliis inquisitoribus addendi, minuendi, mutandi, corrigendi et aliter sententiandi et procedendi contra bona huiusmodi sine prolatione alterius sententie plenaria potestate prout nobis videbitur expedire.
</T76-4-073>
<T76-4-074>

In nomine Domini, amen. Cum nobis fratri Benvenuto de Urbeveteri et fratri Bartholomeo de Amelia ordinis fratrum Minorum, inquisitoribus heretice pravitatis in civitate Urbevetana et Romana provincia constitutis, constet legittime per depositiones fidedignorum testium in inquisitionis officio receptorum quod domina Amata uxor olim heretici Martini Guidutii credens extiterit hereticorum erroribus, faverit hereticis, receptaverit in domo sua Riccam hereticam et alios patarenos; audiverit inibi et aliis locis predicationes hereticorum de erroribus eorundem; reverentiam fecerit eis adorando ipsos iuxta hereticorum ritus abusum, vitam et fidem quin immo perfidiam patarenorum laudaverit assertive
ac aliis quibuscumque comunicans hereticis dederit consilium, subsidium et favorem; quamquam ipsa citata super predictis, ab eadem de veritate dicenda corporali iuramento recepto interrogata sub vinculo prestiti iuramenti negaverit omnia supradicta; unde ut sibi iniquitas sit mentita et penam debitam mendacium non evadat et ut saltem eam pena ad viam veritatis revocet quam potuit in dampnationis devio impunitas detinere et ut salubriter defleat quod dampnabiliter errando commisit, comunicato super hiis consilio sapientum et nobiscum deliberatione prehabita diligenti per ea que vidimus et cognovimus ac superius sunt expressa, Christi quoque nomine invocato, auctoritate qua fungimur in hac parte predictam Amatam citatam prius peremptorie ad sententiam audiendam fuisse credentem hereticorum erroribus, fautricem et receptatricem patarenorum sententialiter iudicamus et eam excomunicamus in scriptis et perpetua dampnamus infamia; interdicimus ei beneficium proclamationis et appellationis, ecclesiastica sacramenta et in morte ecclesiasticam sepulturam; omni etiam actu legittimo privamus eandem ita quod nec testamenti liberam habeat factionem nec eius testimonium admittatur nec ad hereditatis successionem accedat; nullus preterea ei super quocumque negotio set ipsa aliis respondere cogatur; duas cruces crocei coloris, unam silicet ante pectus longitudinis duorum palmorum et latitudinis .1111. digitorum et alteram super scapulas dimensionis eiusdem superioribus vestibus supersutas baiulet in aperto ita quod extra domum nullo modo compareat sine eis donec secum iuxta sue conversionis et vite merita per Romanam Ecclesiam aut nos fuerit misericorditer dispensatum; dotes quoque ipsius et bona omnia ubicumque sunt seu reperta fuerint Romane Ecclesie et comuni Urbevetano sententialiter confiscamus et publicamus dividenda secundum constitutiones Sedis Apostolice in pecunia numerata; cassamus proinde et irritamus ac nullius decernimus esse momenti omnes contractus venditionis, donationis et cuiuscumque alterius generis obligationis per se vel alium de bonis suis factos a tempore contracti criminis cuicumque persone vel loco; reservata semper Romane Ecclesie, nobis et aliis inquisitoribus addendi, minuendi, mutandi et sibi penam et penitentiam aliam imponendi plenaria potestate.

Lecte et publicate fuerunt dicte sententie in platea Sancti Francisci de Urbeveteri in pleno populo marum et mulierum ipsius civitatis ad hec convocato ibidem, absente domina Amata per contumaciam citata tamen ad sententiam audiendam ut dictum est, presente domino Girardino Longo de Venetiis potestate dicte terre, domino Iohanne eius milite, domino Bonocomite Munaldi, domino Cittadino Bertrami, domino Oderiscio archipresbitero Urbevetano, magistro Uguitione, magistro Gratia et magistro Lituardo notariis dictorum inquisitorum et aliis pluribus testibus. Sub annis Domini .M.CC.LXVIII., tempore domini Clementis pape quarti, mense iulii die .XXVI., indictione .XI.
Et ego Orbetanus Nicole, auctoritate sacrosancte Romane Ecclesie notarius constitutus et nunc dictorum inquisitorum et inquisitionis, prolationi dictarum sententiarum et cuiuslibet ipsarum interfui et de mandato dictorum inquisitorum scripsi, subscripsi et publicavi.
Signum dicti Orbetani notarii.
</T76-4-074>
<T76-4-075>


In nomine Domini, amen. Cum nobis fratri Benvenuto de Urbeveteri et fratri Bartholomeo de Amelia ordinis fratrum Minorum, inquisitoribus heretice pravitatis in civitate Urbevetana et Romana provincia constitutis, legittime constet antiquis et publicis documentis quod Martinus Martini Guidutie civis Urbevetanus cuius domus de hereticorum conversatione, favore ac receptatione dampnabiliter contrasserit nephariam disciplinam et titulos generis gentis et patrie orrendis maculis denigravit sicut contra eum factorum enormitas et evidentia patrati sceleris publicis terra clamoribus attestatur; sane Martinus prefatus ad preconceptam hanelans malitiam consumandam ac si fedus cum inferno et pactum cum morte pepigerit salutare exorrens remedium letale anime sue vulnus curari penitus recusavit refugiendo tamquam proprie vite hostes medicum et medelam dum postquam in manibus bone memorie fratris Rogerii dudum inquisitoris heretice pravitatis Romane Ecclesie iuravit precepta et omnem abiuravit heresim; Martinus Martini predictus Lucam de Castellonclo et Nicolam de Casalveri hereticos consolatos in domo propria receptavit, quorum predicationes audivit inibi et in exercitu Urbevetano supra Tudertum ultima vice facto contra fidem catholicam et ecclesiastica sacramenta; reverentiam fecit eisdem in predictis locis adhorando ipsos iuxta hereticorum ritus abusum; dedit eis manducare et bibere et necessaria ministravit; vitam et fidem, quin immo perfidiam, patarenorum assertive laudavit; hereticis elemosinas pluries destinavit ac aliis quibuscumque comunicans hereticis dederit consilium, subsidium et favorem nec non, heu dolor, in errorem decesserit inconfessus dampnabiliter; unde ne tantum facinus remaneat impunitum et posteris transeat in exemplum quod clamat vindictam in aures Domini ultionum, ideo super hiis comunicato consilio sapientum et per nos ipsos deliberatione prehabita diligenti per ea que vidimus et cognovimus ac superius sunt expressa, Christi quoque nomine invocato, auctoritate sacrosancte Romane Ecclesie qua fungimur in hac parte prefatum Martinum Martini Guidutie, licet defunctum, fuisse credentem hereticorum erroribus, fautorem et receptatorem patarenorum sententialiter iudicamus et eundem excomunicamus in scriptis et perpetua dampnamus infamia; bona quoque ipsius omnia mobilia et immobilia, iura et actiones ubicumque sunt seu reperta fuerint Romane Ecclesie et comuni Urbevetano sententialiter confiscamus et publicamus dividenda secundum constitutiones Sedis Apostolice in pecunia numerata; cassamus proinde, irritamus et revocamus omnes contractus venditionis, donationis, permutationis, alienationis ac cuiuscumque alterius generis obligationis de bonis suis per se vel alium factos a tempore contracti criminis cuicumque persone vel loco; domum quoque ipsius positam in regione Sancte Pacis iuxta suos confines iudicamus funditus destruendam ut sit decetero receptaculum sordium que fuit latibulum perfidorum in detestationem prefati criminis, in dampnatam memoriam et perpetuum anathema; reservata semper Romane Ecclesie, nobis et aliis inquisitoribus addendi, minuendi, mutandi, corrigendi plenaria potestate.

Lecta, lata et publicata fuit dicta sentantia in platea loci Sancti Francisci de Urbeveteri in pleno populo marum et mulierum dicte civitatis absente dicto Martino, presentibus domino Giradino Longo de Venetiis potestate dicte civitatis, domino Iohanne eius milite, domino Odderiscio archipresbitero Urbevetano, domino Bonconte Munaldi, domino Cittadino Bertrami, magistro Gratia, magistro Uguiçione et magistro Lituardo notariis dictorum inquisitorum, Rogellutio Gallici, Nuto Guarente et aliis pluribus testibus. Sub annis Domini millesimo ducentesimo sexagesimo octavo, tempore domini Clementis pape quarti, mense iulii die .XXVL, indictione .XI.
Et ego Orbetanus Nicole, auctoritate sacrosancte Romane Ecclesie notarius constitutus et nunc dictorum inquisitorum et inquisitionis, prolationi dicte sententie interfui et de mandato dictorum inquisitorum scripsi, subscripsi et publicavi.
Signum dicti Orbetani notarii.
</T76-4-075>
<T76-4-076>


In nomine Domini, amen. Cum nobis fratri Benvenuto de Urbeveteri et fratri Bartholomeo de Amelia ordinis fratrum Minorum, inquisitoribus heretice pravitatis in Urbeveteri et Romana provincia constitutis, legittime constet ex depositionibus plurium fidedignorum testium in inquisitionis officio receptorum quod Andriottus filius nephandi Stradigotti Ricci olim dudum a progenitoribus suis nephariam contrahens disciplinam de hereticorum conversatione, favore ac receptatione dampnabiliter tamquam coluber tortuosus pactum sceleris immitator credens extiterit hereticorum erroribus, faverit hereticis; receptaverit Nicolam de Casalveri et sotium patarenos in domo sua per diem et noctem et tam inibi quam in pluribus aliis locis hereticorum predicationes audiverit, predicantium contra articulos fidei et ecclesiastica sacramenta; fecerit eis reverentiam pluries adorando eos iuxta hereticorum ritus abusum ac aliis quibuscumque comunicans eis dederit multipliciter auxilium, consilium et favorem, quamquam ipse super predictis citatus et in nostra presentia constitutus et iuratus de veritate dicenda negaverit omnia supradicta et dixerit quod vidit una vice tantum patarenos in Monte Aguto unde ut sibi iniquitas sit mentita et penam debitam mendacium non evadat et ut saltim eum pena ad viam veritatis revocet quem potuit in dampnationis devio impunitas detinere, comunicato super hiis quam plurium sapientum consilio et nobiscum deliberatione prehabita diligenti per ea que vidimus et cognovimus ac superius sunt expressa, Christi quoque nomine invocato, auctoritate qua fungimur in hac parte dictum Andriottum, citatum prius peremptorie ad sententiam audiendam, fuisse credentem hereticorum erroribus, fautorem et receptatorem patarenorum sententialiter iudicamus et eundem excomunicamus in scriptis ac perpetua dampnamus infamia; interdicimus ei beneficium proclamationis et appellationis, ecclesiastica sacramenta et in morte eccelsiasticam sepulturam; euntis etiam honoribus temporalibus et publicis officiis ac omni actu legittimo privamus eundem ita ut nec testamenti liberam habeat factionem nec eius testimonium admittatur nec ad hereditatis successionem accedat; nullus preterea sibi super quocumque negotio set ipse aliis respondere cogatur; bona denique ipsius omnia mobilia et immobilia, iura et actiones ipsius ubicumque sunt seu reperta fuerint Romane Ecclesie et comuni Urbevetano sententialter publicamus et confiscamus secundum constitutiones Sedis Apostolice dividenda in pecunia numerata; cassamus proinde, irritamus et revocamus sententialiter omnes contractus venditionis, donationis, permutationis ac cuiuscumque alterius generis alienationis de bonis suis per se vel alium factos a tempore commissi criminis cuicumque persone vel loco; duas cruces portet et cetera; reservata semper Romane Ecclesie, nobis et aliis inquisitoribus addendi, minuendi, mutandi, corrigendi, aliter sententiandi et procedendi contra eum et bona sua et penitentiam aliam imponendi plenaria potestate.
Lecta, lata et pronuntiata fuit dicta sententia in platea ecclesie Sancti Francisci de Urbeveteri in pleno populo marum et mulierum dicte civitatis ad hec convocato et congregato, presentibus domino Girardino Longo de Venetiis potestate dicte civitatis, domino Iohanne eius milite, domino Odderiscio archipresbitero Urbevetano, domino Petro Munaldi et pluribus aliis testibus. Sub annis Domini millesimo .CC.LXVIII., tempore domini Clementis pape quarti, mense augusti die .XIII. intrante, indictione undecima.
Et ego Orbetanus Nicole, auctoritate sacrosancte Romane Ecclesie notarius constitutus et nunc dictorum inquisitorum et inquisitionis, prolationi dicte sententie interfui et de mandato predictorum inquisitorum scripsi, subscripsi et publicavi.
Signum dicti Orbetani notarii.
</T76-4-076>
<T76-4-077>

In nomine Domini, amen. Nos frater Bartholomeus de Amelia et frater Benvenutus de Urbeveteri ordinis fratrum Minorum, inquisitores heretice pravitatis in Urbeveteri et Romana provincia constituti, universis in Christo fidelibus declaramus quod cum legittime constet nobis tam ex confessione Cambii Ricçi Miscinelli civis Urbevetani quam ex depositionibus plurium testium in inquisitionis officio receptorum quod prefatus Cambius credens extiterit hereticorum erroribus, faverit hereticis, monitionibus et predicationibus interfuerit eorundem predicantium quod in eis erat salvatio et nemo nisi per eos salvari poterat; reverentiam pluries fecerit eis et caritias cum eisdem iuxta hereticorum ritus abusum; helemosinas pecunie patarenis multotiens destinaverit ac aliis quibuscumque comunicans hereticis dederit consilium, auxilium et favorem; ipsum peremptorie citari fecimus diligenter ut super premissis deberet coram nobis personaliter comparere mandatis Romane Ecclesie atque nostris pariturus precise; a quo veniente corporale recepimus iuramentum de stando precise mandatis Ecclesie atque nostris et interrogatus sub vinculo prestiti iuramenti negavit omnia supradicta. Post hec autem ad cor reddiens extitit manifeste confessus quod duabus vicibus ivit ad domum Stradigotti Pelliparii, hereticis locutus quorum ibidem monitiones et predicationes audivit de erroribus eorundem; reverentiam fecit eis et caritias cum eisdem iuxta pravam consuetudinem eorundem; misit quam pluries helemosinas pat arenis; credidit ipsos homines esse bonos et sanctos. Nos igitur attendentes seriem premissorum et reprobe veritatis ipsius astutiam periurii et infamie macula non carentem quia primo nonnulla subticuit et malitiose negavit que postmodum per solertis interrogationis, indaginem quodam modo plenius reseravit, ipsum a vinculo excomunicationis absolvimus et ut sibi iniquitas dampnabilius sit mentita et penam debitam mendacium non evadat et ut saltim eum pena ad viam veritatis revocet quam potuit in dampnationis devio impunitas detinere nec non ut salubriter defleat quod dampnabiliter errando commisit, comunicato super hiis consilio sapientum et nobiscum deliberatione prehabita diligenti per ea que vidimus et cognovimus ac superius sunt expressa, Christi quoque nomine invocato, auctoritate qua fungimur in hac parte dictum Cambium citatum prius peremptorie ad sententiam audiendam, fuisse credentem hereticorum erroribus, fautorem et benefactorem patarenorum sententialiter iudicamus et perpetua dampnamus infamia; inibemus eum et sibi districte precipimus ut decetero alicui non mutuet sub usuris, infra annum integre quibuscumque creditoribus usuras restituat quas extorsit et ex nunc ceteros debitores ipsius sententialiter absolvimus ab usuris sibi debitis et promissis; bona quoque ipsius omnia mobilia et immobilia usque in quantitatem milleducentarum librarum denariorum minutorum Ecclesie Romane et comuni Urbevetano sententialiter publicamus et confiscamus dividenda secundum constitutiones Sedis Apostolice in pecunia numerata; visitet limina beati Iacobi de Calitia infra unum annum; euntis etiam honoribus temporalibus et publicis officiis sententialiter privamus eundem; reservata semper Romane Ecclesie, nobis et aliis inquisitoribus addendi, minuendi, aliter sententiandi ac penam et penitentiam sibi aliam imponendi tam in persona quam in bonis suis, sive in rebus humanis agat sive non, plenaria potestate.
</T76-4-077>


<T76-4-078>
In nomine Domini, amen. Nos frater Benvenutus de Urbeveteri et frater Bartholomeus de Amelia ordinis fratrum Minorum, inquisitores heretice pravitatis in civitate Urbevetana et Romana provincia constituti, notum facimus universis quod propositi nostri erat et voti dominam Stephaniam filiam Amidei Lupicini, uxorem olim Paganutii, tamquam oviculam diutinis erratibus fatigatam tam de invio infidelitatis quam de pudore orrende infamie quam occasione criminis hereseos incurrerat revocare ad tramitem catholice veritatis et ad ovile fidelium a quo erat dyabolica suggestione precisa; que citata super dicto crimine ac si fedus cum inferno et pactum cum morte pepigerit salutare exorrens remedium letale anime sue vulnus curari penitus recusavit refugiendo tamquam proprie vite hostes medicum et medelam et coram nobis contempsit contumaciter comparere; unde cum nobis legittime constet ex depositionibus plurium testium in inquisitionis officio receptorum quod dicta domina Stephania credens extiterit hereticorum erroribus; faverit hereticis; receptaverit in domo sua Benencasam, Trencallolium et Petruttium de Regno patarenos; audiverit inibi predicationes eorum de erroribus hereticorum; fecerit eis reverentiam pluries adorando eos iuxta hereticorum ritus abusum et consolationi, quin potuis desolationi, Pacefice socrus sue interfuerit ac aliis quibuscumque comunicans hereticis helemosinas miserit ac eisdem dederit multipliciter auxilium, consilium et favorem, ne tantum facinus remaneat impunitum quod clamat vindictam in aures Domini ultionum et ne de sua contumacia glorietur quia nichil prodesset obedientia humilibus si contemptus contumacibus non obesset et ut saltim eam pena ad viam veritatis revocet quam potuit in dampnationis devio impunitas detinere, habito super hiis consilio sapientum et per nos ipsos deliberatione prehabita diligenti per ea que vidimus et cognovimus ac superius sunt expressa, Christi quoque nomine invocato, auctoritate qua fungimur in hac parte dictam dominam Stephaniam, citatam primo peremptorie ad sententiam audiendam, fuisse credentem hereticorum erroribus, fautricem et receptatricem patarenorum sententialiter iudicamus et eam excomunicamus in scriptis ac perpetua dampnamus infamia et ipsam de tota Romana provincia exbandimus si infra triduum ad nostra non venerit precepta, et potestatem et populum Urbevetanum de civitate Urbevetana et eius disctrictu exbandiri iubemus; duas cruces crocei coloris, unam silicet ante pectus longitudinis duorum palmorum latitudinis .IIII. digitorum et alteram super scapulas dimensionis eiusdem superioribus vestibus supersutas decetero ipsam decernimus et publice baiulare ita quod extra domum nullo modo compareat sine ipsis donec secum per Romanam Ecclesiam vel per nos aut alios inquisitores iuxta sue conversionis et vite merita fuerit misericorditer dispensatum; interdicimus ei beneficium appellationis et proclamationis, ecclesiastica sacramenta et in morte ecclesiasticam sepulturam; bona denique ipsius omnia, dotes, iura et actiones ubicumque sunt seu reperta fuerint Romane Ecclesie et comuni Urbevetano publicamus et confiscamus secundum constitutiones Sedis Apostolice dividenda in pecunia numerata; cassamus, irritamus sententialiter et revocamus omnes contractus venditionis, donationis, permutationis, alienationis et cuiuscumque generis obligationis de bonis ipsius per se vel alium factos a tempore commissi criminis cuicumque persone vel loco; nullus preterea sibi super quocumque negotio set ipsa aliis respondere cogatur; reservata semper Romane Ecclesie, nobis et aliis inquisitoribus addendi, minuendi, mutandi ac sibi aliam penam et penitentiam imponendi, sive in rebus humanis agat sive non, plenaria potestate.
</T76-4-078>
<T76-4-079>


In nomine Domini, amen. Cum nobis fratri Benvenuto de Urbeveteri et fratri Bartholomeo de Amelia ordinis fratrum Minorum, inquisitoribus heretice pravitatis in civitate Urbevetana et Romana provincia constitutis, constet legittime ex depositionibus plurium testium in inquisitionis officio receptorum quod domina Pacifica mater olim Pagamitii credens fuerit hereticorum erroribus; faverit hereticis; receptaverit in domo sua nova posita in regione Sancti Angeli Benecasam, Trencallolium, perf. et Petrutium de Regno patarenos; audiverit inibi monitiones et predicationes ipsorum de erroribus hereticorum nec non, heu dolor, ab erroribus nullatenus resipiscens per impositionem manuum dictorum Benecase et Petrutii patarenorum se fecerit consolari, quin potius desolari, iuxta pravam eorum consuetudinem detestandam et in errorem decesserit dampnabiliter inconfessa; habito super hiis consilio sapientum et per nos ipsos deliberatione prehabita diligenti per ea que vidimus et cognovimus ac superius sunt expressa, Christi quoque nomine invocato, auctoritate qua fungimur in hac parte dictam Pacificam, licet defuntam, fuisse credentem hereticorum erroribus, fautricem et receptatricem patarenorum nec non et hereticam consolatam sententialiter iudicamus et eius perpetuo dampnamus memoriam et excomunicamus in scriptis; dotes autem ipsius ac bona omnia mobilia et immobilia, iura et actiones ubicumque sunt seu reperta fuerint Romane Ecclesie et comuni Urbevetano sententialiter publicamus et confiscamus secundum constitutiones Sedis Apostolice dividenda in pecunia numerata; domum vero ubi facta fuit consolatio prefata iudicamus sententialiter sine spe rehedificationis funditus destruendam ut sit decetero receptaculum sordium que fuit latibulum perfidorum; cassamus denique, irritamus et revocamus sententialiter testamenta, legata et omnes alios contractus venditionis, donationis et cuiuscumque alterius generis obligationis de bonis suis factos per se vel alium a tempore commissi criminis cuicumque persone vel loco; reservata semper Romane Ecclesie, nobis et aliis inquisitoribus addendi, minuendi, corrigendi et aliter sententiandi plenaria potestate.
Lecte, late et pronuntiate fuerunt supradicte sententie per dictos inquisitores in platea ecclesie Sancti Francisci de Urbeveteri; absentibus dicto Cambio et domina Stephania per contumaciam, coram hiis testibus videlicet domino Girardino Longo de Venetiis potestate civitatis prefate, domino Iohanne eius milite, domino Odderiscio archipresbitero Urbevetano, domino Petro Munaldi, magistro Uguiçione de Viterbio notario, Spalia de Amelia et Iacobo de Sancto Iemino familiaribus dictorum inquisitorum et pluribus aliis. Sub annis Domini millesimo .CC. sexagesimo .VIII., mense augusti die .XXIII. intrante, indictione undecima.
Et ego Orbetanus Nicole, auctoritate sacrosancte Romane Ecclesie notarius constitutus et nunc dictorum inquisitorum et inquisitionis notarius, prolationi dictarum sententiarum interfui et ut supra legitur de mandato ipsorum scripsi, subscripsi et publicavi.
Signum dicti Orbetani notarii.
</T76-4-079>
<T76-4-080>


In nomine Domini, amen. Nos frater Benvenutus de Urbeveteri et frater Bartholomeus de Amelia ordinis fratrum Minorum, inquisitores heretice pravitatis in civitate Urbevetana et Romana provincia constituti, universis in Christo fidelibus declaramus quod Dominicus Iannis Pulcini et Amata uxor eius cives Urbevetani occasione criminis hereseos coram bone memorie fratre Rogerio de ordine Predicatorum dudum inquisitore pravitatis heretice citati comparentes personaliter, anno Domini .M.CC.XXX.VIIIL, indictione .XII., iurati de veritate dicenda omnem heresim abiurantes per proprium iuramentum: qui Dominicus interrogatus extitit manifeste confessus quod fuit credens hereticorum et audivit eorum predicationem que placuit ei et credebat vitam eorum sanctam esse unde cum postmodum invenerimus et legittime constet nobis ex depositionibus plurium fidedignorum testium in inquisitionis officio receptorum quod dicti Dominicus et Amata uxor eius post abiuratam heresim in manibus prefati fratris Rogerii inquisitoris credentes extiterint hereticorum erroribus, reverentiam fecerint hereticis pluries adorando eos iuxta hereticorum ritus abusum; receptaverint patarenos, silicet Benencasam, Trencallolium, Gualdinum de Viterbio, Nicolam de Casalveri et alios quam plures hereticos per dies et noctes; audiverint inibi predicationes eorum de erroribus eorundem; fecerint consolari filium eiusdem Dominici per impositionem manuum Gualdini et Salvi eius sotii patarenorum presente dicta Amata in domo eorum iuxta hereticorum pravam consuetudinem detestandam ac aliis quibuscumque comunicantes eis dederint multipliciter auxilium, consilium et favorem; nos igitur eundem Domimicum super hiis citari fecimus diligenter ut coram nobis deberet personaliter comparere mandatis Romane Ecclesie atque nostris pariturus precise; qui datus in reprobum sensum coram nobis contempsit contumaciter comparere; unde ne tantum scelus et tam nephandum remaneat impunitum et posteris transeat in exemplum quod clamat vindictam in aures Domini ultionum et ne de ipsius contumacia glorietur et ut saltim eum pena ad viam veritatis revocet quam potuit in dampnationis devio impunitas detinere, comunicato super hiis sapientum consilio et per nos ipsos deliberatione prehabita diligenti per ea que vidimus et cognovimus ac superius sunt expressa, Christi quoque nomine invocato, auctoritate qua fungimur in hac parte dictos Dominicum et Amatam, licet defuntam, citatum dictum Dominicum prius peremptorie ad sententiam audiendam, fuisse credentes hereticorum erroribus fautores et receptatores patarenorum nec non et prefatum Dominicum in heresim esse relapsum sententialiter iudicamus et eundem Dominicum excomunicamus in scriptis et perpetua dampnamus infamia; interdicimus ei beneficium proclamationis et appellationis, ecclesiastica sacramenta et in morte ecclesiasticam sepulturam; euntis etiam honoribus temporalibus et publicis officiis ac omni actu legittimo sententialiter privamus eundem ita ut nec testamenti liberam habeat factionem nec eius testimonium admittatur; nullus preterea sibi super quocumque negotio set ipse aliis respondere cogatur et eundem Dominicum ipsius contumacia exigente de tota Romana provincia diffidamus et exbandimus et per potestatem Urbevetanam et populum exbandiri iubemus de civitate Urbisveteris et eius districtu; bona quoque dicti Dominici et dotes ipsius Amate ac omnia iura et actiones ipsorum ubicumque sunt seu reperta fuerint Romane Ecclesie et comuni Urbevetano sententialiter publicamus et confiscamus secundum constitutiones Sedis Apostolice dividenda in pecunia numerata; domum vero ipsorum ubi dicta consolatio facta fuit sine spe rehedificationis iudicamus sententialiter funditus destruendam ut sit decetero receptaculum sordiumque fuit latibulum perfidorum; cassamus proinde, irritamus et revocamus sententialiter omnes contractus venditionis, donationis, permutationis, alienationis et cuiuscumque alterius generis obligationis de bonis ipsorum per se vel alium factos a tempore commissi criminis cuicumque persone vel loco; reservata semper Romane Ecclesie, nobis et aliis inquisitoribus addendi, minuendi, mutandi, corrigendi et aliter sententiandi plenaria potestate.
</T76-4-080>
<T76-4-081>


In nomine Domini, amen. Cum nobis fratri Benvenuto de Urbeveteri et fratri Bartholomeo de Amelia ordinis fratrum Minorum, inquisitoribus heretice pravitatis in civitate Urbevetana et Romana provincia constitutis, legittime constet ex depositionibus plurium testium in inquisitionis officio receptorum quod domina Ildribundesca filia olim Iacobi Filippi credens fuerit hereticorum erroribus; faverit hereticis; predicationes plurium patarenorum audiverit in diversis locis de erroribus eorundem; reverentiam fecerit hereticis pluries adorando eos iuxta hereticorum ritus abusum ac aliis quibuscumque comunicans eisdem dederit auxilium, consilium et favorem multipliciter, quamquam ipsa super predictis citata in nostra presentia constituta et iurata negaverit omnia supradicta et dixerit quod tempore sue pueritie vidit in domo dicti patris sui Oddonem de Regno et Matheum eius sotium patarenos et credit quod tunc habuerit fidem et devotionem ad eos; unde ut sibi dampnabilius iniquitas sit mentita et penam debitam mendacium non evadat et ut saltim eam pena ad viam veritatis revocet quam potuit in dampnationis devio impunitas detinere; comunicato super hiis consilio quamplurium sapientum et per nos ipsos deliberatione prehabita diligenti per ea que vidimus et cognovimus ac superius sunt expressa, Christi quoque nomine invocato, auctoritate qua fungimur in hac parte dictam dominam Ildribundescam, citatam prius peremptorie ad sententiam audiendam, fuisse credentem hereticorum erroribus et fautricem patarenorum sententialiter iudicamus et ipsam excomunicamus in scriptis ac perpetua dampnamus infamia; interdicimus ei beneficium proclamationis et appellationis, ecclesiastica sacramenta et in morte ecclesiasticam sepulturam; pro pena autem ipsius duas cruces panni crocei coloris, unam silicet ante pectus longitudinis duorum palmorum et latitudinis .IIII. digitorum et alteram super scapulas dimensionis eiusdem superioribus vestibus supersutas decetero decernimus publice baiulare ita quod extra domum nullo modo compareat absque eis donec secum per Romanam Ecclesiam aut per nos vel alios inquisitores iuxta sue conversionis et vite merita fuerit misericorditer dispensatum; reservata semper Romane Ecclesie, nobis et aliis inquisitoribus addendi, minuendi, mutandi, corrigendi aliter sententiandi ac procedendi contra eam et bona sua et penam et penitentiam imponendi sive in rebus humanis agat sive non, plenaria potestate.
</T76-4-081>

<T76-4-082>
In nomine Domini, amen. Cum nobis fratri Benvenuto de Urbeveteri et fratri Bartholomeo de Amelia ordinis fratrum Minorum, inquisitoribus heretice pravitatis in civitate Urbevetana et Romana provincia constitutis, legittime constet ex depositionibus plurium fidedignorum testium in inquisitionis officio receptorum quod Barthus Accomandi et Claruvisa uxor eius credentes fuerint hereticorum erroribus; faverint hereticis; receptaverint in domo eorum Benencasam, Trencallolium, Gualdinum, Nicolam et plures alios patarenos; audiverint inibi predicationes dictorum hereticorum de erroribus eorundem; fecerint eis reverentiam pluries adorando eos iuxta hereticorum ritus abusum nec non, prodolor, in errorem decesserint dampnabiliter inconfessi; habito super hiis consilio quam plurium sapientum et per nos ipsos deliberatione prehabita diligenti per ea que vidimus et cognovimus ac superius sunt expressa, Christi quoque nomine invocato, auctoritate qua fungimur in hac parte dictos Barthum et Claruvisam, licet defuntos, fuisse credentes hereticorum erroribus, fautores et receptatores patarenorum sententialiter iudicamus et eorum dampnamus memoriam et excomunicamus in scriptis; bona quoque ipsorum olim omnia mobilia et immobilia, iura et actiones ubicumque sunt seu reperta fuerint Romane Ecclesie et comuni Urbevetano sententialiter publicamus et confiscamus secundum constitutiones Sedis Apostolice dividenda in pecunia numerata; cassamus proinde, irritamus et revocamus sententialiter testamenta, legata, codicillos et omnes alios contractus venditionis, donationis et cuiuscumque alterius generis alienationis de bonis ipsorum per se vel alium factos seu facta a tempore commissi criminis cuicumque persone vel loco; reservata semper Romane Ecclesie, nobis et aliis inquisitoribus addendi, minuendi et aliter sententiandi plenaria potestate.
Lecte, late et pronuntiate fuerunt dicte sententie per dictos inquisitores in platea ecclesie Sancti Francisci de Urbeveteri, absentibus dicto Dominico per contumaciam, tamen prius citato peremptorie ad sententiam audiendam, et dicta Ildribundesca per contumaciam, coram hiis testibus videlicet domino Girardino Longo de Venetiis potestate civitatis Urbevetane, domino Iohanne eius milite, domino Odderiscio archipresbitero Urbevetano, domino Petro Munaldi, magistro Uguiçione de Viterbio notario, Spalia de Amelia et Iacobo de Sancto Iemino familiaribus dictorum inquisitorum et pluribus aliis in pleno populo marum et mulierum dicte civitatis ad hec convocato. Sub annis Domini millesimo ducentesimo sexagesimo .VIII., tempore domini Clementis pape quarti, indictione undecima, die .XIII. intrante mense augusti.
Et ego Orbetanus Nicole, auctoritate sacrosancte Romane Ecclesie notarius constitutus et nunc dictorum inquisitorum et inquisitionis notarius, prolationi dictarum sententiarum interfui et ut supra legitur dictas sententias de mandato ipsorum scripsi, subscripsi et publicavi.
Signum dicti Orbetani notarii.
</T76-4-082>
<T76-4-083>

In nomine Domini, amen. Cum nobis fratri Benvenuto de Urbeveteri et fratri Bartholomeo de Amelia ordinis fratrum Minorum, inquisitoribus heretice pravitatis in civitate Urbevetana et Romana provincia constitutis, legittime constet tam ex confessione Geçii Teodorici nepotis olim Stradigotti pelliparii quam ex depositionibus plurium fidedignorum testium in inquisitionis officio receptorum quod dictus Geptius credens extiterit hereticorum erroribus; faverit hereticis; receptaverit patarenos; predicationes hereticorum frequenter audiverit in diversis locis de erroribus eorundem; fecerit eis reverentiam pluries adorando eos iuxta hereticorum ritus abusum; interfuerit consolationi, quin potius desolationi, hereticorum ac aliis quibuscumque comunicans eosdem conduxerit ad diversa loca quamquam ipse negaverit omnia supradicta; unde ut sibi iniquitas dampnabilius sit mentita et penam debitam mendacium non evadat et ut salubriter defleat quod dampnabiliter errando commisit, comunicato super premissis plurium sapientum consilio et nobiscum deliberatione prehabita diligenti per ea que vidimus et cognovimus ac superius sunt expressa, Christi quoque nomine invocato, auctoritate qua fungimur in hac parte dictum Geptium, citatum prius peremptorie ad sententiam audiendam, fuisse credentem hereticorum erroribus, fautorem et receptatorem sententialiter iudicamus et ipsum perpetua dampnamus infamia; euntis etiam honoribus temporalibus et publicis officiis ac omni actu legittimo privamus eundem; pro pena autem ipsius duas cruces panni crocei coloris, unam silicet ante pectus longitudinis duorum palmorum et latitudinis quattuor digitorum et alteram super scapulas dimensionis eiusdem superioribus vestibus supersutas decetero decernimus publice baiulare ita quod extra domum nullo modo compareat sine eis donec secum per Romanam Ecclesiam aut per nos vel alios inquisitores fuerit misericorditer dispensatum; inibemus insuper ei ac sibi districte precipimus ut decetero non mutuet sub usuris et infra annum quibuscumque creditoribus usuras restituat quas extorsit et ex nunc ceteros dibitores ipsius sententialiter absolvimus ab usuris omnibus sibi debitis et promissis; bona quoque ipsius usque in quantitatem centum quinquaginta librarum denariorum Ecclesie Romane et comuni Urbevetano sententialiter publicamus et confiscamus secundum constitutiones Sedis Apostolice dividenda; interdicimus ei beneficium proclamationis et appellationis; reservata semper Romane Ecclesie, nobis et aliis inquisitoribus addendi, minuendi, aliter sententiandi et procedendi contra eum et bona sua et penam aliam et penitentiam imponendi tam in persona quam rebus plenaria potestate.
Lecta, lata et pronuntiata fuit supradicta sententia per dictos inquisitores in platea ecclesie Sancti Francisci de Urbeveteri, absente dicto Getio per contumaciam coram hiis testibus, videlicet domino Girardino Longo de Venetiis potestate civitatis Urbevetane, domino Iohanne eius milite, domino Odderiscio archipresbitero Urbevetano, domino Petro Munaldi, magistro Uguiçone de Viterbio notario, Spalia de Amelia et Iacobo de Sancto Iemino familiaribus dictorum inquisitorum et pluribus aliis testibus in pleno populo marum et mulierum dicte civitatis ad hec convocato. Sub annis Domini millesimo ducentesimo sexagesimo .VIII., tempore domini Clementis pape quarti, mense augusti die .XIII. intrante, indictione undecima.
Et ego Orbetanus Nicole, auctoritate sacrosancte Romane Ecclesie notarius constitutus nunc dictorum inquisitorum et inquisitionis notarius, prolationi dicte sententie interfui et ut supra legitur dictas sententias de mandato ipsorum scripsi, subscripsi et publicavi.
Signum dicti Orbetani notarii.
</T76-4-083>
<T76-4-084>


In nomine Domini, amen. Cum nobis fratri Bartholomeo de Amelia ordinis fratrum Minorum, inquisitori heretice pravitatis in civitate Urbevetana et Romana provincia constituto, constet legittime ex depositionibus plurium fidedignorum testium in inquisitionis officio receptorum quod Amideus Lupicini civis Urbevetanus credens fuerit hereticorum erroribus; faverit hereticis; receptaverit Ioseppum de Viterbio et Andream Castellani patarenos in domo sua per dies et noctes; audiverit inibi predicationes dictorum hereticorum de erroribus eorundem; reverentiam fecerit eis adorando eos iuxta hereticorum ritus abusum; dederit eis manducare et bibere de rebus suis ac aliis quibuscumque comunicans hereticis dederit multipliciter auxilium, consilium vel favorem nec non, heu dolor, ab herroribus nullatenus resipiscens decesserit dampnabiliter in errore; comunicato super hiis consilio sapientum et per nos ipsos deliberatione prehabita dilidenti per ea que vidimus et cognovimus ac superius sunt expressa, Christi quoque nomine invocato, auctoritate qua fungimur in hac parte dictum Amideum, licet defuntum, fuisse credentem hereticorum erroribus, fautorem et receptatorem patarenorum sententialiter iudicamus eius dampnantes memoriam et excomunicatum fuisse denuntiamus in scriptis; bona quoque olim ipsius Amidei omnia mobilia et immobilia, iura et actiones ipsius ubicumque sunt seu reperta fuerint usque in quantitatem mille quingentarum librarum denariorum Cortonensium usualis monete Ecclesie Romane et comuni Urbevetano sententialiter publicamus et confiscamus secundum constitutiones Sedis Apostolice dividenda in pecunia numerata; cassamus insuper, revocamus ac nullius decernimus esse momenti sententialiter testamenta, legata, codicillos et omnes alios contractus venditionis, donationis, permutationis et cuiuscumque alterius generis obligationis de bonis ipsius per se vel alium factos seu facta in favorem ipsius a tempore commissi criminis cuicumque persone vel loco; reservata semper Romane Ecclesie, nobis et aliis inquisitoribus addendi, mutandi, minuendi, corrigendi, aliter sententiandi et procedendi contra eum et bona sua plenaria potestate.
</T76-4-084>
<T76-4-085>


In nomine Domini, amen. Cum nobis fratri Bartholomeo de Amelia ordinis fratrum Minorum, inquisitori heretice pravitatis in civitate Urbevetana et Romana provincia constituto, legittime constet ex confessione Benvenute de contrata Putei quam ex depositione plurium fidedignorum testium in inquisitionis officio receptorum quod dicta Benvenuta credens fuerit hereticorum erroribus; faverit hereticis; receptaverit patarenos in domo sua; audiverit predicationes eorum de erroribus hereticorum; reverentiam fecerit eis adorando ipsos iuxta hereticorum ritus abusum nec non consolationibus, quin potius desolationibus, hereticorum interfuit et hereticis helemosinas dederit et per alios destinaverit; ipsam citari fecimus diligenter et ab eadem veniente corporale recepimus iuramentum de stando precise super hiis mandatis Ecclesie atque nostris et interrogata sub vinculo prestiti iuramenti confessa est quod credens fuit hereticorum erroribus spatio .XXV. annorum; unde ut salubriter defleat quod dampnabiliter errando commisit et ut saltim eam pena ad viam veritatis revocet quam potuit in dampnationis devio impunitas detinere, comunicato super hiis consilio sapientum et per nos ipsos deliberatione prehabita diligenti per ea que vidimus et cognovimus ac superius sunt expressa, Christi quoque nomine invocato, auctoritate qua fungimur in hac parte dictam Benvenutam, citatam prius peremptorie ad sententiam audiendam fuisse credentem hereticorum erroribus, fautricem et receptatricem patarenorum sententialiter iudicamus et perpetua dampnamus infamia; dotem vero ipsius et bona omnia mobilia et immobilia, iura et actiones ubicumque sunt seu reperta fuerint Romane Ecclesie et comuni Urbevetano sententialiter publicamus et confiscamus secundum constitutiones Sedis Apostolice dividenda in pecunia numerata; cassamus insuper, revocamus et irritamus sententialiter omnes contractus venditionis, donationis, permutationis et cuiuscumque alterius generis obligationis de bonis suis per se vel alium factos a tempore contracti criminis cuicumque persone vel loco; duas cruces crocei coloris, unam silicet ante pectus longitudinis duorum palmorum et latitudinis quattuor digitorum et alteram super scapulas dimensionis eiusdem superioribus vestibus supersutas decetero baiulet publice in aperto ita quod extra domum nullo modo compareat absque eis donec secum per Romanam Ecclesiam aut per nos vel alios inquisitores fuerit misericorditer dispensatum iuxta sue conversionis et vite merita; reservata semper Romane Ecclesie, nobis et aliis inquisitoribus addendi, minuendi, mutandi et sibi aliam penam et penitentiam imponendi plenaria potestate.
</T76-4-085>
<T76-4-086>


In nomine Domini, amen. Cum nobis fratri Bartholomeo de Amelia ordinis fratrum Minorum, inquisitori heretice pravitatis in civitate Urbevetana et Romana provincia constituto, legittime constet ex depositionibus plurium fidedignorum testium in inquisitionis officio receptorum quod Nicola Melani et Mathea uxor eius filia olim Barthi Accomandi credentes fuerint hereticorum erroribus; faverint hereticis; predicationes Nicole de Casalveri et sotii eius patarenorum audiverint de erroribus hereticorum; fecerint eis reverentiam pluries adorando ipsos iuxta hereticorum ritus abusum ac aliis quibuscumque comunicantes; eis dederint auxilium, consilium et favorem nec non, prodolor, dictus Nicola Melani ab erroribus nullatenus resipiscens in errore decesserit dampnabiliter inconfessus, dictam autem Matheam super predictis citari fecimus diligenter ut coram nobis deberet personaliter comparere mandatis Ecclesie atque nostris paritura precise; que ac si fedus cum inferno et pactum cum morte pepigerit salutare exorrens remedium letale anime sue vulnus curari penitus recusaverit refugiendo tamquam proprie vite hostes medicum et medelam et coram nobis contempsit contumaciter comparere; unde ut salubriter defleat quod dampnabiliter errando commisit et ne de sua contumacia glorietur, comunicato super hiis consilio sapientum et per nos ipsos deliberatione prehabita diligenti per ea que vidimus et cognovimus ac superius sunt expressa, Christi quoque nomine invocato, auctoritate qua fungimur in hac parte dictum Nicolam, licet defuntum, et Matheam olim eius uxorem fuisse credentes hereticorum erroribus, fautores et complices patarenorum sententialiter iudicamus et excomunicamus in scriptis ac perpetua dampnamus infamia; bona quoque ipsius Nicole omnia usque in quantitatem .CC. librarum denariorum et dotem, actionem Accomandi, alia bona mobilia et immobilia, iura et actiones dicte Mathee Romane Ecclesie et comuni Urbevetano sententialiter publicamus et confiscamus secundum constitutiones Sedis Apostolice dividenda in pecunia numerata; cassamus proinde, irritamus et revocamus sententialiter testamenta, legata, codicillos et omnes alios contractus venditionis, donationis, permutationis et cuiuscumque alterius generis obligationis de bonis ipsorum per se vel alium factos a tempore commissi criminis cuicumque persone vel loco; interdicimus dicte Mathee beneficium proclamationis et appellationis, ecclesiastica sacramenta et in morte ecclesiasticam sepulturam; nullus preterea ei super quocumque negotio set ipsa Mathea aliis respondere cogatur; privamus etiam dictam Matheam omni actu legittimo ita ut nec testamenti liberam habeat factionem nec eius testimonium admittatur nec ad hereditatis successionem accedat; exbandimus insuper eam et diffidamus de civitate Urbevetana et eius districtu et de tota Romana provincia et per potestatem et populum Urbevetanum ipsam tamquam hereticam exbandiri iubemus; reservata semper Romane Ecclesie, nobis et aliis inquisitoribus addendi, minuendi, mutandi, corrigendi et aliter sententiandi plenaria potestate.
Lecte, late et pronuntiate fuerunt dicte sententie per dictum fratrem Bartholomeum inquisitorem in plathea ecclesie Sancti Francisci de Urbeveteri in pleno populo marum et mulierum ad hec convocato et congregato coram hiis testibus, silicet domino Girardino Longo de Venetiis potestate civitatis prefate, domino Iohanne eius milite, domino Comite iudice, Iacobo Boniannis rectoribus populi Urbevetani, domino Cittadino Episcopi iudice, magistro Bonagratia de Amelia notario et magistro Uguiçione de Viterbio notario dicti inquisitoris et inquisitionis et pluribus aliis. Sub annis Domini millesimo ducentesimo sexagesimo .VIII., tempore domini Clementis pape quarti, mense septembris die .VII., indictione undecima.
Et ego Orbetanus Nicole, auctoritate sacrosancte Romane Ecclesie notarius constitutus et nunc dictorum inquisitorum et inquisitionis notarius, prolationi dictarum sententiarum interfui et ut supra legitur de mandato ipsorum dictas sententias scripsi, subscripsi et publicavi.
Signum dicti Orbetani notarii.
</T76-4-086>
<T76-4-087>

In nomine Domini, amen. Cum nobis fratri Bartholomeo de Amelia ordinis fratrum Minorum, inquisitori heretice pravitatis in civitate Urbevetana et Romana provincia constituto, constet legittime ex depositionibus fidedignorum testium in inquisitionis officio receptorum quod Amatus Senensis, habitator civitatis Urbevetane, credens extiterit hereticorum erroribus; faverit hereticis; in domo quam inhabitabat receptaverit patarenos; predicationes eorum audiverit de erroribus hereticorum; reverentiam fecerit eis adorando ipsos iuxta hereticorum ritus abusum ac aliis quibuscumque comunicans hereticis dederit consilium, subsidium et favorem, quamquam ipse citatus et detentus occasione predicta in nostra presentia constitutus et ab eodem secundum formam inquisitionis et de veritate dicenda corporali iuramento recepto dixerit se nullo tempore credentem hereticorum erroribus extitisse; dixit tamen quod ad suggestionem et preces Stradigotti pelliparii in domo quam inhabitabat receptavit Leonardellum et sotium patarenos; audivit inibi predicationes ipsorum de hereticorum erroribus et reverentiam fecit eis doctus a Stradigotto prefato; unde super hiis habito consilio sapientum et nobiscum deliberatione prehabita diligenti per ea que vidimus et cognovimus ac superius sunt expressa, Christi quoque nomine invocato, auctoritate qua fungimur in hac parte dictum Amatum fuisse credentem hereticorum erroribus, fautorem et receptatorem patarenorum sententialiter iudicamus et perpetua dampnamus infamia, pro pena autem ipsius tamdiu squalore carceris macerandum iudicamus eundem quamdiu secum per nos vel alios inquisitores iuxta sue conversionis et vite merita fuerit misericorditer dispensatum; reservata semper Romane Ecclesie, nobis et aliis inquisitoribus addendi, minuendi, aliter sententiandi et procedendi contra ipsum et penam aliam imponendi plenaria potestate.
</T76-4-087>


<T76-4-088>
In nomine Domini, amen. Cum nobis fratri Bartholomeo de Amelia ordinis fratrum Minorum, inquisitori heretice pravitatis in civitate Urbevetana et Romana provincia constituto, legittime constet per depositiones fidedignorum testium in inquisitionis officio receptorum quod Blancus pellipparius civis Urbevetanus credens extiterit hereticorum erroribus; faverit patarenis; in pluribus locis predicationes ipsorum audiverit de erroribus eorundem; reverentiam fecerit eis adorando ipsos iuxta pravam eorum consuetudinem detestandam ac aliis quibuscumque comunicans hereticos conduxerit dederitque eis consilium, subsidium et favorem; ipsum citari fecimus diligenter, a quo comparente personaliter coram nobis iuxta formam inquisitionis et de veritate dicenda corporale recepimus iuramentum et interrogatus sub vinculo prestiti iuramenti dixit quod nullo tempore fuit credens hereticorum erroribus nec reverentiam fecit alicui patareno; expressit tamen quod conduxit Nicolam de Casalveri et sotium et alios plures hereticos ad plura loca ad petitionem Stradigotti pelliparii; audivit monitiones Iacobi Florentini patareni de vita patarenorum apud Castellonclum; ex parte Stradigotti prefati hereticis unum piscem saplitum portavit; unde ut sibi dampnabilius iniquitas sit mentita et penam debitam mendacium non evadat et ut salubriter defleat quod dampnabiliter errando commisit ac saltim ut eum pena ad viam veritatis revocet quam potuit in dampnationis devio impunitas detinere, comunicato super hiis consilio sapientum et per nos ipsos deliberatione prehabita diligenti per ea que vidimus et cognovimus ac superius sunt expressa, Christi quoque nomine invocato, auctoritate qua fungimur in hac parte dictum Blancum, citatum prius peremptorie ad sententiam audiendam, fuisse credentem hereticorum, fautorem et conductorem patarenorum sententialiter iudicamus et perpetua dampnamus infamia; excomunicatum fuisse denuntiamus in scriptis; duas cruces crocei coloris, unam silicet ante pectus longitudinis duorum palmorum et latitudinis quattuor digitorum et alteram super scapulas dimensionis eiusdem superioribus vestibus supersutas decetero baiulet publice in aperto ita quod extra domum nullo modo compareat absque eis donec secum per Romanam Ecclesiam vel per nos aut alios inquisitores iuxta sue conversionis et vite merita fuerit misericorditer dispensatum; interdicimus ei beneficium proclamationis et appellationis, euntis etiam honoribus temporalibus et publicis officiis privamus eundem; reservata semper Romane Ecclesie, nobis et aliis inquisitoribus addendi, mutandi, corrigendi et procedendi contra ipsum et bona sua ac penam aliam et penitentiam imponendi sive in rebus humanis agat sive non, plenaria potestate.
</T76-4-088>
<T76-4-089>

In nomine Domini, amen. Nos frater Bartholomeus de Amelia ordinis fratrum Minorum, inquisitor heretice pravitatis in civitate Urbevetana et Romana provincia constitutus, notum facimus universis quod domina Verdonovella uxor Rainerii Sanis Albare non aliquatenus vocata nec citata set voluntarie ad presentiam fratris Benvenuti de Urbeveteri coinquisitoris nostri accedens extitit manifeste confessa quod ad petitionem et preces Dyambre olim famule sue fecit venire duos patarenos ad domum suam pro consolatione dicte Dyambre tunc infirme, qui heretici consolaverunt eam sub solario domus viri sui iuxta pravam hereticorum consuetudinem detestandam; receptavit in domo sua Riccam patarenam per unam noctem et audivit monitiones ipsius ibidem et misit hereticis panem et vinum; dixit tamen quod nullo tempore fuit credens hereticorum erroribus nec reverentiam fecit alicui patareno nec aliter participavit cum aliquo heretico scienter; unde ab eadem domina Verdonovella dictus frater Benvenutus corporale iuramentum recepit de stando precise mandatis Ecclesie sacrosancte Romane, domini Clementis pape quarti et domini Iohannis Sancti Nicolai in carcere Tulliano dyaconi cardinalis et inquisitorum heretice pravitatis, que ipsi vel alter eorum per se vel alium induxerint iniungenda pro omni excomunicationis sententia quam incurrit ratione criminis hereseos et pro eo quod quocumque modo commisit in dicto crimine vel circa ipsum crimen sive credendo hereticorum erroribus sive ipsos receptando seu quomodolibet auxilium, consilium vel favorem prestando et cetera iurando promisit que in forma iuramenti et cautionis seu scripti manu magistri Uguiçionis notarii plenius continetur; et renuntiato prius ab eadem domina Verdonovella per proprium iuramentum omni heresi se adversus sacrosanctam Romanam Ecclesiam extollenti dictus frater Benvenutus ab omni vinculo excomunicationis quam occasione premissorum incurrerat iuxta formam Ecclesie absolvit eandem; reservata semper Romane Ecclesie, sibi et aliis inquisitoribus procedendi contra eam et bona sua et penam ac penitentiam imponendi plenaria potestate. Nos autem sane attendentes seriem premissorum et ipsius varietatis astutiam periurii et infamie macula non carentem quia nonnulla negavit que sunt probata legittime contra eam, comunicato super hiis consilio sapientum et per nos ipsos deliberatione prehabita diligenti per ea que vidimus et cognovimus ac superius sunt expressa, Christi quoque nomine invocato, auctoritate qua fungimur in hac parte dictam dominam Verdonovellam, citatam prius peremptorie ad sententiam audiendam, fuisse credentem hereticorum erroribus, fautricem et receptatricem patarenorum sententialiter iudicamus et domum in qua facta fuit consolatio supradicta cum omnibus apparamentis suis sine spe rehedificationis sententialiter iudicamus funditus destruendam ut sit decetero receptaculum sordium que fuit latibulum perfidorum; reservata semper Romane Ecclesie, nobis et aliis inquisitoribus plenaria potestate procedendi contra eam et bona sua et sibi penam ac penitentiam et cruces imponendi suo loco et tempore prout exegerit humilitas vel protervitas delinquentis.
</T76-4-089>
<T76-4-090>


In nomine Domini, amen. Cum nobis fratri Bartholomeo de Amelia ordinis fratrum Minorum, inquisitori heretice pravitatis in civitate Urbevetana et Romana provincia constituto, legittime constet ex depositioniobus plurium testium in inquisitionis officio receptorum quod domina Bernardina uxor olim Iohannis Marini credens extiterit hereticorum erroribus; faverit hereticis; receptaverit Gualdinum et Iannem eius sotium patarenos per dies et noctes in domo sua posita in contrata Sancti Iohannis iuxta viam et alios suos confines; audiverit inibi predicationes ipsorum patarenorum de erroribus eorundem; reverentiam fecerit eis adorando ipsos iuxta hereticorum ritus abusum nec non Rainuccetum eius filium fecerit in domo prefata per impositionem manuum hereticorum consolari, quin potius desolari, et ab erroribus nullatenus resipiscentes ambo decesserint heretici consolati. Nos igitur comunicato super hiis plurium sapientum consilio et per nos ipsos deliberatione prehabita diligenti per ea que vidimus et cognovimus ac superius sunt expressa, Christi quoque nomine invocato, auctoritate qua fungimur in hac parte dictos dominam Bernardinam et Rainuccetum eius filium, licet defunctos, fuisse hereticos consolatos sententialiter iudicamus et eorum memoriam perpetua infamia dampnamus et excomunicatos fuisse denuntiamus in scriptis; domum vero predictam in qua dicta consolatio facta fuit sine spe rehedificationis sententialiter iudicamus funditus destruendam ut sit decetero receptaculum sordium que fuit latibulum perfidorum; bona quoque ipsorum omnia mobilia et immobilia, iura et actiones ubicumque sunt seu reperta fuerint Romane Ecclesie et comuni Urbevetano sententialiter publicamus et confiscamus secundum constitutiones Sedis Apostolice dividenda in pecunia numerata; cassamus proinde, revocamus et irritamus sententialiter omnia testamenta, legata et codicillos ac omnes alios contractus venditionis, permutationis, alienationis et cuiuscumque alterius generis obligationis de bonis ipsorum per se vel alios facta seu factos a tempore commissi criminis cuicumque persone vel loco; reservata semper Romane Ecclesie, nobis et aliis inquisitoribus addendi, minuendi et aliter sententiandi plenaria potestate.
Lecte, late et pronuntiate fuerunt dicte sententie per dictum fratrem Bartholomeum inquisitorem in platea ecclesie Sancti Francisci de Urbeveteri in pleno populo marum et mulierum dicte civitatis ad hoc convocato et congregato coram hiis testibus, silicet domino Girardino Longo de Venetiis potestate dicte terre, domino Iohanne eius milite, domino Comite iudice, Iacobo Boniannis rectoribus populi Urbevetani, domino Cittadino Episcopi iudice, magistro Bonagratia de Amelia et magistro Uguiçione de Viterbio notariis inquisitionis et pluribus aliis testibus. Sub annis Domini millesimo ducentesimo sexagesimo octavo, temporibus domini Clementis pape quarti, indictione undecima, mense septembris die .VII. intrante.
Et ego Orbetanus Nicole, auctoritate sacrosancte Romane Ecclesie notarius constitutus et nunc dicti inquisitoris et inquisitionis notarius, prolationi dictarum sententiarum interfui et ut supra legitur de mandato ipsius scripsi, subscripsi et publicavi.
Signum dicti Orbetani notarii.
</T76-4-090>
<T76-4-091>


In nomine Domini, amen. Nos frater Bartholomeus de Amelia ordinis fratrum Minorum, inquisitor heretice pravitatis in civitate Urbevetana et Romana provincia constitutus, notum facimus universis quod propositi nostri erat et voti Mathiutium filium olim Errici Martini Guidutie tamquam oviculam diutinis erratibus fatigatam tam de invio infidelitatis quam de pudore orrende infamie quam occasione criminis hereseos incurrerat de hereticorum conversatione, favore ac receptatione dampnabili revocare ad tramitem catholice veritatis et ad ovile fidelium a quo erat dyabolica suggestione precisus, qui ac si fedus cum inferno et pactum cum morte pepigerit tamquam virulenta progenies et genimina viperarum cuius domus dudum a progenitoribus suis nephariam contrahens disciplinam et tamquam perpetrati sceleris immitator salutare exorrens remedium letale anime sue vulnus curari penitus recusavit refugiendo tamquam proprie vite hostes medicum et medelam dum super predictis citatus coram nobis comparens iuratus de veritate dicenda et interrogatus sub vinculo prestiti iuramenti dixit quod nullo tempore fuit credens hereticorum erroribus nec fautor nec receptator patarenorum nec alicui heretico reverentiam fecit nec eorum predicationes audivit nec vidit nec cognovit aliquem patarenum; verum quia nobis legittime constat ex depositionibus plurium testium in inquisitionis officio receptorum quod dictus Mathiutius et Barthutius, frater eius, filius dicti Errici olim credentes extiterint hereticorum erroribus; faverint hereticis; receptaverint patarenos; predicationes eorum audiverint de erroribus hereticorum; fecerint eis pluries reverentiam in diversis locis adorando ipsos iuxta hereticorum ritus abusum nec non dictus Barthutius ab erroribus nullatenus resipiscens in errorem decesserit dampnabiliter inconfessus; comunicato super hiis consilio sapientum et nobiscum deliberatione prehabita diligenti ne tantum scelus remaneat impunitum quod clamat vindictam in aures Domini ultionum et ut dicto Mathiutio dampnabilius iniquitas sit mentita et penam debitam mendacium non evadat, per ea que vidimus et cognovimus ac superius sunt expressa, Christi quoque nomine invocato, auctoritate qua fungimur in hac parte dictos Barthutium, licet defuntum, et Mathiutium, citatum prius peremptorie ad sententiam audiendam, fuisse credentes hereticorum erroribus, fautores et receptatores patarenorum sententialiter iudicamus et eos excomunicamus in scriptis ac perpetua dampnantes infamia interdicimus dicto Mathiutio beneficium proclamationis et appellationis, ecclesiastica sacramenta et in morte ecclesiasticam sepulturam; euntis etiam honoribus temporalibus et publicis officiis ac omni actu legittimo privamus eundem ita ut nec testamenti liberam habeat factionem nec eius testimonium admittatur; duas cruces crocei coloris, unam silicet ante pectus longitudinis duorum palmorum et latitudinis quattuor digitorum et alteram super scapulas dimensionis eiusdem superioribus vestibus supersutas decetero baiulet publice in aperto ita quod extra domum nullo modo compareat absque eis donec secum per Romanam Ecclesiam vel per nos aut alios inquisitores iuxta sue conversionis et vite merita fuerit misericorditer dispensatum; bona quoque ipsorum Barthutii et Mathiutii omnia mobilia et immobilia, iura et actiones ubicumque sunt seu reperta fuerint Romane Ecclesie et comuni Urbevetano sententialiter publicamus et confiscamus secundum constitutiones Sedis Apostolice dividenda in pecunia numerata; cassamus insuper, revocamus et irritamus sententialiter testamenta, legata, codicillos et omnes alios contractus venditionis, donationis, permutationis et cuiuscumque alterius generis obligationis de bonis ipsorum per se vel alium factos vel facta a tempore commissi criminis cuicumque persone vel loco; nullus preterea dicto Mathiutio set ipse aliis respondere cogatur; reservata semper Romane Ecclesie, nobis et aliis inquisitoribus addendi, minuendi, mutandi et penam aliam ac penitentiam imponendi eidem Mathiutio plenaria potestate.
Lecta, lata et pronuntiata fuit dicta sententia per dictum fratrem Bartholomeum inquisitorem in platea loci Sancti Francisci de Urbeveteri in pleno populo marum et mulierum dicte civitatis ad hec convocato et congregato coram hiis testibus, silicet domino Girardino Longo de Venetiis potestate dicte terre, domino Iohanne eius milite, domino Comite iudice, Iacobo Boniannis rectoribus populi Urbevetani, domino Cittadino Episcopi iudice, magistro Bonagratia de Amelia et magistro Uguitione de Viterbio notariis dicti inquisitoris et inquisitionis et pluribus aliis testibus. Sub annis Domini millesimo ducentesimo sexagesimo octavo, temporibus domini Clementis pape quarti, mense septembris die .VII. intrante, indictione undecima.
Et ego Orbetanus Nicole, auctoritate sacrosancte Romane Ecclesie notarius constitutus et nunc dicti inquisitoris et inquisitionis notarius, prolationi dicte sententie interfui et ut supra legitur de mandato ipsius scripsi, subscripsi et publicavi.
Signum dicti Orbetani notarii.
</T76-4-091>
<T76-4-092>
In nomine Domini, amen. Cum nobis fratri Benvenuto de Urbeveteri et fratri Bartholomeo de Amelia ordinis fratrum Minorum, inquisitoribus heretice pravitatis in Urbeveteri et Romana provincia auctoritate Sedis Apostolice constitutis, per depositiones fidedignorum testium in inquisitionis officio receptorum constet legittime quod domina Verdefontana uxor olim Viveni Blasii de Tuderto credens extiterit hereticorum erroribus; predicationes ipsorum audiverit; reverentiam fecerit eis adorando ipsos iuxta hereticorum ritus abusum nec non receptaverit in domo sua Andream Riccum et alios patarenos ac aliis quibuscumque comunicans hereticis dederit consilium, subsidium et favorem, ipsam peremptorie citari fecimus diligenter ut super predictis deberet coram nobis personaliter comparere mandatis Romane Ecclesie atque nostris per omnia paritura; que ac si fedus cum inferno et pactum cum morte pepigerit salutare exorrens remedium letale anime sue vulnus penitus curari recusans refugiendo tamquam proprie vite hostes medicum et medelam coram nostra presentia contempsit contumaciter comparere; post hec expectata diutius coram nobis comparens iurata de veritate dicenda negavit omnia supradicta, unde ut sibi dampnabilius iniquitas sit mentita et penam debitam mendacium non evadat ne tantum facinus remaneat impunitum quod clamat vindictam in aures Domini ultionum et ne de sua contumacia glorietur quia nil prodesset obedientia humilibus si contemptus contumacibus non obesset, comunicato super hiis plurium sapientum consilio et nobiscum deliberatione prehabita diligenti per ea que vidimus et cognovimus et superius sunt expressa, Christi quoque nomine invocato, auctoritate qua fungimur in hac parte dictam Verdefontanam, citatam prius peremptorie ad sententiam audiendam, fuisse credentem, fautricem et complicem patarenorum sententialiter iudicamus et excomunicatam denuntiamus perpetua dampnantes infamia; interdicimus ei beneficium proclamationis et appellationis, ecclesiastica sacramenta et in morte ecclesiasticam sepulturam; sit etiam intestabilis ut nec testamenti liberam habeat factionem nec eius testimonium admittatur; duas cruces crocei coloris, unam silicet ante pectus longitudinis duorum palmorum et latitudinis quattuor digitorum et alteram super scapulas dimensionis eiusdem superioribus vestibus supersutas decetero publice baiulet in aperto ita quod extra domum nullo modo compareat sine eis donec secum per Romanam Ecclesiam vel per nos aut alios inquisitores iuxta sue conversionis et vite merita fuerit misericorditer dispensatum; nullus preterea ei super quocumque negotio set ipsa aliis respondere cogatur; bona quoque ipsius omnia mobilia et immobilia, iura et actiones ubicumque sunt seu reperta fuerint Romane Ecclesie et comuni Urbevetano sententialiter publicamus et confiscamus secundum constitutiones Sedis Apostolice dividenda in pecunia numerata; cassamus insuper omnes contractus venditionis, donationis, permutationis et cuiuscumque alterius generis obligationis de bonis ipsius per se vel alium factos a tempore commissi criminis cuicumque persone vel loco; reservata semper Romane Ecclesie, nobis et aliis inquisitoribus addendi, minuendi, mutandi, corrigendi et sibi aliam penam et penitentiam imponendi plenaria potestate.
</T76-4-092>
<T76-4-093>
In nomine Domini, amen. Cum nobis fratri Benvenuto de Urbeveteri et fratri Bartholomeo de Amelia ordinis fratrum Minorum, inquisitoribus heretice pravitatis in Urbeveteri et Romana provincia constitutis, constet legittime tam ex confessione propria domine Verderose uxoris olim Guidetti olim domini Guiddonis de Gradulis quod ipsa domina Verderosa credens extiterit hereticorum erroribus; faverit hereticis; receptaverit pluries Gualdinum de Viterbio, Benencasam Seravelle, Iacobum Florentinum, Iannem Robbam episcopum patarenorum, Marsiliam de Regno et alios plures patarenos et patarenas; audiverit predicationes ipsorum contra articulos fidei et ecclesiastica sacramenta; reverentiam fecerit eis pluries et frequenter adorando ipsos iuxta hereticorum ritus abusum; dederit eis manducare et bibere et necessaria ministravit ac aliis quibuscumque comunicans hereticis dederit consilium, subsidium et favorem unde ut salubriter defleat quod dampnabiliter errando commisit et ut saltem eam pena ad viam veritatis revocet quam potuit in dampnationis devio impunitas detinere; comunicato super hiis consilio sapientum et nobiscum deliberatione prehabita diligenti per ea que vidimus et cognovimus ac superius sunt expressa, Christi quoque nomine invocato, auctoritate qua fungimur in hac parte prefatam dominam Verderosam, citatam prius peremptorie ad sententiam audiendam, fuisse credentem hereticorum erroribus, fautricem et receptatricem patarenorum sententialiter iudicamus et perpetua dampnamus infamia; interdicimus ei beneficium proclamationis et appellationis, euntis etiam actibus legittimis privamus eandem ita quod nec testamenti liberam habeat factionem nec eius testimonium admittatur nec ad hereditatis successionem accedat; duas cruces crocei coloris, unam silicet ante pectus longitudinis duorum palmorum et latitudinis quattuor digitorum et alteram super scapulas dimensionis eiusdem superioribus vestibus supersutas baiulet publice in aperto ita quod extra domum nullo modo compareat sine eis et tamdiu squalore carceris ipsam duximus macerandam, vita sibi solummodo de misericordia reservata, donec secum per Romanam Ecclesiam aut per nos vel alios inquisitores iuxta sue conversionis et vite merita fuerit misericorditer dispensatum; nullus preterea ei super quocumque negotio set ipsa aliis respondere cogatur; pro pena autem bona omnia ipsius domine Verderose mobilia et immobilia, iura et actiones ubicumque sunt seu reperta fuerint Romane Ecclesie et comuni Urbevetano sententialiter confiscamus et publicamus dividenda secundum constitutiones Sedis Apostolice in pecunia numerata; cassamus quoque, revocamus et irritamus omnes contractus venditionis, donationis, permutationis ac alios cuiuscumque alterius generis obligationis de bonis suis factos per se vel alium a tempore commissi criminis cuicumque persone vel loco; reservata semper Romane Ecclesie, nobis et aliis inquisitoribus addendi, minuendi, mutandi, corrigendi et procedendi contra ipsam et bona sua et penam et penitentiam sibi aliam imponendi sive in rebus humanis agat sive non, plenaria potestate.
Lecte, late et publicate fuerunt dicte sententie per dictos inquisitores in platea ecclesie Sancti Francisci de Urbeveteri loci fratrum Minorum in pleno populo marum et mulierum dicte civitatis ad hec convocato et congregato, presente dicta Verdefontana et absenti dicta Verderosa citata tamen, coram hiis testibus, silicet domino Girardino Longo de Venetiis potestate dicte terre, domino Iohanne eius milite, domino Cittadino Bertrami, domino Cittadino Episcopi, domino Ugolino iudice, magistro Gratia et magistro Lituardo notariis dictorum inquisitorum et inquisitionis. Sub annis Domini millesimo ducentesimo sexagesimo octavo, temporibus domini Clementis pape quarti, mense septembris die .XXVIII. intrante, indictione undecima.
Et ego Orbetanus Nicole, auctoritate sacrosancte Romane Ecclesie notarius constitutus et nunc dictorum inquisitorum et inquisitionis notarius, prolationi dictarum sententiarum interfui et ut supra legitur de mandato ipsorum scripsi, subscripsi et publicavi.
Signum dicti Orbetani notarii.
</T76-4-093>
<T76-4-094>
In nomine Domini, amen. Cum nobis fratri Benvenuto de Urbeveteri et fratri Bartholomeo de Amelia ordinis fratrum Minorum, inquisitoribus heretice pravitatis in Urbeveteri et Romana provincia constitutis, constet legittime ex depositionibus fidedignorum testium in inquisitionis officio receptorum quod domina Benamata uxor olim Benvenuti Pepi credens extiterit hereticorum erroribus; faverit hereticis; receptaverit in domo sua pluries patarenos; audiverit predicationes ipsorum de erroribus eorundem; reverentiam fecerit eis adorando ipsos iuxta hereticorum ritus abusum ac aliis quibuscumque comunicans hereticis dederit consilium, subsidium et favorem; ipsam occasione predicta citari fecimus diligenter a qua veniente corporale recepimus iuramentum de stando precise mandatis Romane Ecclesie atque nostris et interrogata sub vinculo prestiti iuramenti extitit manifeste confessa quod iam sunt .XVIII. vel .XVI. anni quod ipsa vidit Iosep de Viterbio et eius sotium patarenos in domo dicti sui viri quos idem vir eius receptavit; audivit tunc predicationes ipsorum contra articulos fidei et ecclesistica sacramenta; fecit eis reverentiam iuxta hereticorum ritus abusum; audivit post dictum tempus predicationem dictorum patarenorum quorum nomina nescit in dicta domo duabus vicibus et reverentiam fecit eis victualia ministrando; credidit hereticorum erroribus spatio .VI. annorum et per eos credebat salvari quantum in hore set in corde non; unde ne tantum facinus remaneat impunitum quod clamat vindictam in aures Domini ultionum et posteris transeat in exemplum et ut salubriter defleat quod dampnabiliter errando commisit et ut eam saltem pena ad viam veritatis revocet quam potuit in dampnationis devio impunitas detinere, comunicato super hiis consilio sapientum et nobiscum deliberatione prehabita diligenti per ea que vidimus et cognovimus ac superius sunt expressa, auctoritate qua fungimur in hac parte, Christi quoque nomine invocato, predictam Benamatam, citatam prius peremptorie ad sententiam audiendam, fuisse credentem hereticorum erroribus, fautricem et receptatricem patarenorum sententialiter iudicamus et perpetua dampnamus infamia; interdicimus ei beneficium proclamationis et appellationis; duas cruces crocei coloris, unam silicet ante pectus longitudinis duorum palmorum et latitudinis quattuor digitorum et alteram super scapulas dimensionis eiusdem superioribus vestibus supersutas baiulet publice in aperto ita quod extra domum nullo modo compareat sine eis donec secum per Romanam Ecclesiam aut per nos vel alios inquisitores iuxta sue conversionis et vite merita fuerit misericorditer dispensatum; bona quoque ipsius omnia mobilia et immobilia, iura et actiones ubicumque sunt seu reperta fuerint Romane Ecclesie et comuni Urbevetano sententialiter confiscamus et publicamus dividenda secundum constitutiones Sedis Apostolice in pecunia numerata; cassamus proinde, irritamus et revocamus omnes contractus venditionis, donationis, permutationis ac cuiuscumque alterius generis obligationis per se vel alium de bonis suis factos a tempore commissi criminis cuicumque persone vel loco; reservata semper Romane Ecclesie, nobis et aliis inquisitoribus addendi, minuendi, mutandi, corrigendi aliter sententiandi et procedendi contra ipsam et bona sua plenaria potestate.
</T76-4-094>
<T76-4-095>

In nomine Domini, amen. Quia nobis fratri Benvenuto de Urbeveteri et fratri Bartholomeo de Amelia ordinis fratrum Minorum, inquisitoribus heretice pravitatis in Urbeveteri et Romana provincia constitutis, legittime constet tam ex confessione propria domine Ymilge filie olim Ardiçonis de Urbeveteri ad nostram accedentis presentiam non citate, quam ex depositionibus fidedignorum testium in inquisitionis officio receptorum quod ipsa domina Ymilga credens hereticorum extiterit; faverit hereticis; predicationes ipsorum audiverit de erroribus eorundem; reverentiam fecerit eis adorando ipsos iuxta hereticorum ritus abusum; patarenos et vitam ipsorum commendaverit et laudaverit assertive ac aliis quibuscumque comunicans hereticis helemosinas destinaverit ac dederit consilium, subsidium et favorem; unde ut ipsa salubriter defleat ac penaliter doleat quod dampnabiliter errando commisit, habito super hiis consilio sapientum et per nos ipsos deliberatione prehabita diligenti per ea que vidimus et cognovimus ac superius sunt expressa, Christi quoque nomine invocato, auctoritate Sedis Apostolice qua fungimur in hac parte prefatam Ymilgam, citatam prius peremptorie ad sententiam audiendam fuisse credentem hereticorum erroribus, fautricem et complicem patarenorum sententialiter iudicamus et eam perpetua dampnamus infamia; interdicimus ei beneficium proclamationis et appellationis; sit etiam intestabilis ut nec testamenti liberam habeat factionem nec eius testimonium admittatur nec ad hereditatis successionem accedat; duas cruces crocei coloris, unam silicet ante pectus longitudinis duorum palmorum et latitudinis quattuor digitorum et alteram super scapulas dimensionis eiusdem superioribus vestibus supersutas decetero baiulet in aperto ita quod extra domum nullo modo compareat sine eis donec secum per Romanam Ecclesiam aut per nos vel alios inquisitores iuxta sue conversionis et vite merita fuerit misericorditer dispensatum; bona quoque ipsius omnia mobilia et immobilia, iura et actiones ubicumque sunt seu reperta fuerint Romane Ecclesie et comuni Urbevetano sententialiter confiscamus et publicamus dividenda secundum constitutiones Sedis Apostolice in pecunia numerata; cassamus denique, irritamus et revocamus omnes contractus venditionis, donationis, permutationis, alienationis ac cuiuscumque alterius generis obligationis factos de dictis bonis per se vel alium a tempore contracti criminis cuicumque persone vel loco; reservata semper Romane Ecclesie, nobis vel aliis inquisitoribus addendi, minuendi, mutandi, corrigendi, aliter sententiandi et procedendi contra ipsam et bona sua plenaria potestate.

</T76-4-095>
<T76-4-096>
In nomine Domini, amen. Cum nobis fratri Benvenuto de Urbeveteri et fratri Bartholomeo de Amelia ordinis fratrum Minorum, inquisitoribus heretice pravitatis in civitate Urbevetana et Romana provincia constitutis, constet legittime per depositiones fidedignorum testium in inquisitionis officio receptorum quod domina Camera uxor olim Rainuctii de Arari credens patarenorum extiterit; faverit hereticis; receptaverit in domo sua Riccam hereticam et alios patarenos; audivit inibi predicationes prefate heretice de erroribus eorundem; dederit pluries helemosinas patarenis; eosdem laudaverit et commendaverit assertive; ipsam vero super predictis peremptorie citari fecimus diligenter, que coram nobis contumaciter recusavit, quamquam post hec, elapso termine ei dato, ipsa pretendens impedimentum corporeum ad eandem nostro transmisso, extitit dolose confessa quod vidit Guidonem Iacobi et Guidonem Rubeum patarenos in domo Rainuccetti filii sui quorum predicationem audivit contra articulos fidei et ecclesiastica sacramenta et alios vidit hereticos et predicationes audivit; dedit prefatis Guidoni et sotio patarenis commedere et bibere; mandato dicti sui receptavit in domo dicti sui filii Riccam patarenam; audivit eius predicationem et helemosinam ei dedit; unde ne de eius contumacia lucrum portet set penaliter doleat de commissis quia nil prodesset obedientia humilibus si contemptus contumacibus non obesset, comunicato super hiis consilio sapientum et nobiscum deliberatione prehabita diligenti per ea que vidimus et cognovimus ac superius sunt expressa, Christi quoque nomine invocato, auctoritate qua fungimur in hac parte predictam dominam Cameram, citatam prius peremptorie ad sententiam audiendam, fuisse credentem hereticorum erroribus, fautricem et receptatricem patarenorum sententialiter iudicamus et ipsam perpetua dampnamus infamia; interdicimus ei beneficium proclamationis et appellationis; sit etiam intestabilis ut nec testamenti liberam habeat factionem nec eius testimonium admittatur; duas cruces crocei coloris, unam silicet ante pectus longitudinis duorum palmorum et latitudinis quattuor digitorum et alteram super scapulas dimensionis eiusdem superioribus vestibus supersutas decetero baiulet in aperto ita quod extra domum nullo modo compareat sine eis donec secum per Romanam Ecclesiam aut per nos vel alios inquisitores iuxta sue conversionis et vite merita fuerit misericorditer dispensatum; bona autem ipsius omnia mobilia et immobilia, iura et actiones ubicumque sunt seu reperta fuerint Romane Ecclesie et comuni Urbevetano sententialiter confiscamus et publicamus dividenda secundum constitutiones Sedis Apostolice in pecunia numerata; cassamus proinde omnes contractus venditionis, donationis, alienationis ac cuiuscumque alterius generis obligationis de bonis ipsius per se vel alium factos a tempore commissi criminis cuicumque persone vel loco; reservata semper Romane Ecclesie, nobis et aliis inquisitoribus addendi, minuendi, mutandi et procedendi aliter contra ipsam plenaria potestate.
Lecte, late et pronuntiate fuerunt dicte sententie per predictos inquisitores in platea ecclesie Sancti Francisci loci fratrum Minorum de Urbeveteri, in pleno populo marum et mulierum civitatis prefate ad hec congregato et convocato, coram hiis testibus, silicet domino Girardino Longo de Venetiis potestate dicte terre, domino Iohanne eius milite, domino Cittadino Bertrami, domino Cittadino Episcopi, domino Ugolino iudice, magistro Gratia de Amelia, magistro Lituardo de Tuscana notariis dictorum inquisitorum et inquisitionis, Raserà et Orbet ano buccinatoribus dicti comunis et aliis pluribus testibus. Sub annis Domini millesimo ducentesimo sexagesimo octavo, tempore domini Clementis pape quarti, indictione undecima, die .XXVIII. intrante, mense Septembris.
Et ego Orbetanus Nicole, auctoritate sacrosancte Romane Ecclesie notarius constitutus et nunc dictorum inquisitorum et inquisitionis notarius, prolationi dictarum sententiarum interfui et ut supra legitur de mandato ipsorum scripsi, subscripsi et publicavi.
Signum dicti Orbetani notarii.
</T76-4-096>
<T76-4-097>
In nomine Domini, amen. Nos frater Benvenutus de Urbeveteri et frater Bartholomeus de Amelia ordinis fratrum Minorum, inquisitores heretice pravitatis in Urbeveteri et Romana provincia constituti, notum facimus universis quod cum legittime constet nobis tam ex confessione Ingilberti Mercatoris olim civis Urbevetani quam ex depositionibus plurium fidedignorum testium in inquisitionis officio receptorum quod dictus Ingilbertus credens fuerit hereticorum erroribus; faverit hereticis; predicationes plurium hereticorum audiverit de erroribus hereticorum; reverentiam fecerit eis in pluribus locis multotiens adorando eos iuxta hereticorum ritus abusum ac aliis quibuscumque comunicans patarenis helemosinas destinaverit, ipsum in mortis articulo constitutum a vinculo excomunicationis quam occasione premissorum incurrerat iuxta Ecclesie formam absolvi fecimus requisiti, contra bona ipsius procedendi reservata nobis plenaria potestate; unde ne tantum scelus et tam nephandum remaneat impunitum, quod clamat vindictam in aures Domini ultionum, et posteris transeat in exemplum, comunicato super hiis plurium sapientum et per nos ipsos deliberatione prehabita diligenti per ea que vidimus et cognovimus ac superius sunt expressa, Christi quoque nomine invocato, auctoritate qua fungimur in hac parte dictum Ingilbertum, licet defuntum, fuisse credentem hereticorum erroribus, fautorem et benefactorem patarenorum sententialiter iudicamus et perpetua dampnamus infamia et, ut memoria eius in filios et nepotes ipsius continuo merore tabescat, bona quoque ipsius Ingilberti omnia mobilia et immobilia, iura et actiones ubicumque sunt seu reperta fuerint Romane Ecclesie et comuni Urbevetano sententialiter confiscamus et publicamus dividenda secundum constitutiones Sedis Apostolice in pecunia numerata; cassamus proinde, irritamus et revocamus ac nullius decernimus esse momenti testamenta, legata, codicillos et omnes contractus venditionis, donationis seu cuiuscumque alterius generis obligationis factos de bonis suis per se vel alium a tempore commissi criminis cuicumque persone vel loco; reservata semper Romane Ecclesie, nobis et aliis inquisitoribus addendi, minuendi, mutandi, corrigendi et aliter procedendi contra bona predicta sicud nobis videbitur expedire plenaria potestate.
Lecta, lata et publicata fuit dicta sententia per dictos inquisitores in platea loci Sancti Francisci de Urbeveteri in pleno populo marum et mulierum dicte civitatis ad hec convocato et congregato ibidem; presentibus hiis testibus silicet domino Girardino Longo de Venetiis potestate dicte civitatis, domino Iohanne eius milite, domino Cittadino Bertrami, domino Cittadino Episcopi iudice, domino Ugulino iudice, magistro Gratia et magistro Lituardo notariis dictorum inquisitorum, Rasela et Orbetano buccinatoribus civitatis prefate et aliis pluribus testibus. Sub annis Domini millesimo ducentesimo sexagesimo octavo, tempore domini Clementis pape quarti, mense septembris, die .XXVIII., .XI. indictione.
Et ego Orbetanus Nicole, auctoritate sacrosancte Romane Ecclesie notarius constitutus et nunc dictorum inquisitorum et inquisitionis notarius, prolationi dicte sententie interfui et ut supra legitur de mandato ipsorum scripsi, subscripsi et publicavi.
Signum dicti Orbetani notarii.
</T76-4-097>
<T76-4-098>
In nomine Domini, amen. Cum nos frater Bartholomeus de Amelia et frater Benvenutus de Urbeveteri ordinis fratrum Minorum, inquisitores heretice pravitatis in Urbeveteri et Romana [provincia] constituti, iudicaverimus sententialiter nobilem virum dominum Rainerium domini Munaldi fuisse credentem hereticorum erroribus, fautorem et complicem patarenorum et inter alia que sibi pro pena imposuimus occasione criminis supradicti mandaverimus ut duas cruces crocei coloris, unam silicet ante pectus longitudinis duorum palmorum et latitudinis quattuor digitorum et alteram super scapulas dimensionis eiusdem superioribus vestibus supersutas decetero baiularet, ipse spiritum elationis assumens, citatus post latam contra eum sententiam ut coram nobis peremptorie personaliter compareret ad dictas cruces recipiendas, parere contensit et cruces recipere ac eas baiulare contumaciter subterfugit; nos autem cupientes eundem dominum Rainerium de invio infidelitatis ad viam veritatis reducere et ad gremium sacrosancte Romane Ecclesie penaliter revocare eidem domino Rainerio octo dierum terminum ad parendum mandatis Ecclesie atque nostris nec non ad recipiendum cruces prefatas publice baiulandas peremptorie misericorditer dispensamus quod supradicta facere et adimplere contempserit infra terminum supradictum; ex nunc auctoritate qua fungimur dominum Rainerium in mille libris denariorum Lucensium in Urbeveteri ad quas ratione dicti criminis fratri lordano de ordine Minorum, olim inquisitori pravitatis heretice nostro antecessori, pro se suisque successoribus nomine Romane Ecclesie stipulanti se obligavit et prestitit fideiussores, cautiones, Romane Ecclesie et comuni Urbevetano sententialiter condempnamus secundum constitutiones Sedis Apostolice dividenda.
Lecta, lata et pronuntiata fuit dicta sententia per dictos inquisitores in platea ecclesie Sancti Francisci de Urbeveteri in pleno populo marum et mulierum dicte civitatis ad hec convocato et congregato ibidem, absente dicto domino Rainerio, citato tamen ad domum peremptorie ad sententiam audiendam, presentibus venerabili patre domino Iacobo Urbevetano episcopo, domino Girardino Longo de Venetiis potestate dicte civitatis, domino Bonacurso iudice, Rainerio Somaii notario, magistro Lituardo notario et magistro Uguitione notario dictorum inquisitorum et inquisitionis, Marco et Angelo familiaribus eorundem et pluribus aliis testibus. Sub annis Domini millesimo ducentesimo sexagesimo octavo, tempore domini Clementis pape quarti, mense iunii die .VII. intrante, indictione undecima.
Et ego Orbetanus Nicole, auctoritate sacrosancte Romane Ecclesie notarius constitutus et nunc dictorum inquisitorum et inquisitionis notarius, prolationi dicte sententie interfui et ut supra legitur de mandato ipsorum scripsi, subscripsi et publicavi.
Signum dicti Orbetani notarii.
</T76-4-098>
<T76-4-099>
In nomine Domini, amen. Quia nobis fratri Bartholomeo de Amelia et fratri Benvenuto de Urbeveteri ordinis fratrum Minorum, inquisitoribus heretice pravitatis constet legittime ex depositionibus fidedignorum testium in inquisitionis officio receptorum quod Benefactus calzolarius civis Urbevetanus faverit hereticis; receptaverit in domo sua Nicolam de Casalveri et eius socium patarenos; dedit eis manducare et bibere de bonis suis; audiverit predicationes ipsorum inibi de erroribus eorundem; reverentiam fecerit eis adorando ipsos iuxta hereticorum ritus abusum; quamquam ipse citatus super predictis in nostra presentia constitutus iuratus de veritate dicenda negaverit omnia supradicta, ut sibi dampnabiliter iniquitas sit mentita et penam debitam mendacium non evadat et ut salubriter defleat quod dampnabiliter errando commisit et saltem eum pena ad viam veritatis revocet quem potuit in dampnationis devio impunitas detinere; comunicato igitur super hiis consilio sapientum et nobiscum deliberatione prehabita diligenti per ea que vidimus et cognovimus ac superius sunt expressa, Christi quoque nomine invocato, auctoritate qua fungimur in hac parte predictum Benefactum, citatum prius peremptorie ad sententiam audiendam, fuisse credentem hereticorum erroribus, fautorem et receptatorem patarenorum sententialiter iudicamus et excomunicamus in scriptis; perpetua dampnamus infamia; interdicimus ei beneficium proclamationis et appellationis, ecclesiastica sacramenta et in morte ecclesiasticam sepulturam et omnes legittimos actus et publica officia civitatis; duas coloris, unam silicet et latitudinis .IIII. digitorum et alteram super scapulas dimensionis eiusdem baiulet publice in aperto ita quod extra domum nullo modo compa iuxta sue conversionis et vite merita fuerit misericorditer dispensatum; bona quoque ipsius omnia Romane Ecclesie et comuni Ecclesie, nobis et aliis inquisitoribus addendi, minuendi, mutandi, corrigendi et aliter procedendi plenaria potestate.
Sancti Francisci de Urbeveteri presentibus dicto Benefacto coriario, Iohanne de Subiaco, domino, domino Iohanne iudicibus, magistro; tempore domini Clementis pape quarti, indictione .XI., die ultima mensis iulii.
de Tuscania Apostolice Sedis auctoritate notarius et nunc dictorum inquisitorum prolationi dicte sententie interfui et ut predictorum scripsi et in publicam formam redegi. Sub anno Domini, mense, die, indictione suprascriptis.
</T76-4-099>
<T76-4-100>
In nomine Domini, amen. Nos frater Benvenutus de Urbeveteri ordinis fratrum Minorum, inquisitor heretice pravitatis in civitate Urbevetana et Romana provincia, auctoritate Sedis Apostolice constitutus, universis in Christo fidelibus declaramus quod propositi nostri erat et voti, sicud antecessorum nostrorum extiterat, Stradigottum Senensem habitatorem Urbevetanum tam de invio infidelitatis quam de pudore orrende infamie quam incurrerat ratione criminis hereseos velud oviculam diutinis erratibus fatigatam ad ovile fidelium revocare ad tramitem catholice veritatis et ad gremium sacrosancte Romane Ecclesie a quo erat diabolica illusione precisus; verum ipse ac si fedus cum inferno et pactum cum morte pepigerit salutare exorrens remedium letale anime sue vulnus curari penitus recusavit refugiens tamquam proprie vite hostes medicum et medelam dum sicuti contra eum publica et antiquata laborat infamia post abiuratam heresim in manu bone memorie fratris Rogerii Castrensis episcopi de ordine Predicatorum inquisitoris dudum pravitatis heretice et penas sibi per predictum inquisitorem inflictas tam spirituales quam temporales quarum timor et publice excomunicationis confusio cuius tunc vinculo publice extitit innodatus eundem Stradigottum a labe pravitatis predicte debuerat merito revocare, Iacobum Florentinum, Guidoctutium de Gradulis, Benencasam Serovellam, Gualdinum, Benvenutum, £acheum et alios patarenos et patarenas in domo quam habitabat pluries receptavit; audivit inibi et in pluribus aliis locis predicationes dictorum hereticorum de erroribus eorundem, silicet quod mundus iste et omnia visibilia a dyabolo erant creata, animas humanas esse spiritus qui ceciderunt de celo qui salvari debent in corporibus patarenorum, humanorum eorum resurectionem non esse futuram, presbiteros Romane Ecclesie nullam habere potestatem absolvendi contritos et confessos et homines a peccatis, matrimonialiter viventes in statu fore dampnationis, baptismum aque materialis datum in forma ecclesie batiçatis non proficere ad salutem; reverentiam fecerit prefatis hereticis pluries adorando ipsos iuxta hereticorum ritus abusum; credidit eos tunc bonos et sanctos et doctrinam eorum fore salubrem; commedit cum eis et bibit et specialiter de pane quem ipsi heretici benedictum appellant; ministravit eis de suis bonis et ad plura loca eisdem hereticis et aliis multotiens elemosinas destinavit et recepit ab eis plura munuscula et eisdem servivit devote; consolationi interfuit Benvenute uxoris sue heretice consolate, quin potuis desolate, sicud hec omnia tam per confessionem propriam quam per depositionem plurium fidedignorum testium in inquisitionis officio receptorum legittime nobis constant; proinde cum frater Iordanus de nostro ordine antecessor noster facta generali inquisitione in civitate Urbevetana dictum Stradigottum invenerit tam per famam publicam quam per culpam probatam dicta heretica labe respersum eundem fecit diligenter citari a quo veniente et personaliter comparente corporale recepit iuramentum de stando precise mandatis sancte Romane Ecclesie et inquisitorum et de non participando ulterius cum aliquo heretico secte cuiuslibet, bona sua omnia obligando et omnem heresim denuo abiurando, dicto inquisitori de certa quantitate pecunie fideiussoriam exibuit cautionem; cetera vero iurando promisit que in forma obligationis ipsius manu publica plenius continentur; cumque Stradigottus prefatus veluti qui usque ad profundum vitiorum venerat durus et malitiosus coram predicto inquisitore pluries inveniretur periurus veritatem sui criminis excusationis velamine palliando, sicud credens fautor et receptator patarenorum per eundem inquisitorem sententialiter publice extitit condempnatus tam in crucis baiulatione quam in pluribus aliis penis, visceribus misericordie sibi illatis, afflictus extitit et coreptus et tandem semiplene ad cor rediens partem prefati sceleris post latam sententiam contra eum subdola et calida confessione expressit et fuit a confessis iuxta formam Ecclesie absolutus. Ad hec demum Stradigottus prefatus fecibus pravitatis heretice quibus defixus fuerat ab antiquo totaliter immergi desiderans velud contemptor prestiti iuramenti et proprii persecutor honoris et gratie nunc sibi exibite immemor et oblitus quasi canis ad vomitum rediens, quod est ipso dictu horrendum et fidelium auribus detestandum, post abiurationem prefatam factam in manu dicti fratris Iordani inquisitoris et correctionem susceptam, Iacobo Lombardo et Petruçolo hareticis et aliis hereticis de pecunia elemosinas destinavit et predicto Iacobo patareno ad se venienti hospitium procuravit et inibi predicationes eiusdem audivit contra articulos fidei et ecclesiastica sacramenta; reverentiam pluries eidem exibuit adorando ipsum iuxta heretice pravitatis abusum; credidit dictis eiusdem erroribus et vitam et doctrinam eius fore salubrem; fecit dictum hereticum conduci usque ad Collescetonum et quamdam pecunie quantitatem transmisit cuidam olim heretice ut recederet de civitate Urbevetana ne credentes hereticorum et malitie sue complices incusaret sicud hec omnia tam per confessionem ipsius Stradigotti quam per depositiones fidedignorum testium in inquisitionis officio receptorum legittime nobis constant; unde ne tantum facinus remaneat impunitum et posteris transeat in exemplum quod clamat vindictam in aures Domini ultionum, volentes ut eundem Stradigottum pena saltem ad viam veritatis revocet quem potuit in dampnationis devio impunitas detinere, comunicato super hiis plurium sapientum consilio et precipue venerabilis patris domini Iacobi Urbevetani episcopi ac per nos deliberatione prehabita diligenti per ea que vidimus et cognovimus et superius sunt expressa, Christi quoque nomine invocato, auctoritate sacrosancte Romane Ecclesie qua fungimur in hac parte dictum Stradigottum fuisse credentem, fautorem et receptatorem patarenorum et in hereticam pravitatem relapsum sententialiter iudicamus; bona quoque ipsius mobilia et immobilia, iura et actiones ubicumque sunt seu reperta fuerint Romane Ecclesie duabus partibus et comuni Urbevetano pro tertia parte distribuenda in pecunia numerata sententialiter confiscamus et publicamus; cassamus proinde, irritamus et revocamus omnes contractus venditionis, donationis, permutationis et alienationis seu cuiuscumque alterius generis obligationis factos per se vel alium de bonis ipsius a tempore commissi criminis cuicumque persone vel loco; reservata semper Romane Ecclesie, nobis et aliis inquisitoribus addendi, minuendi, mutandi, corrigendi et aliter sententiandi et procedendi contra bona ipsius sine prolatione alterius sententie plenaria potestate.
Lecta, lata et publicata fuit dicta sententia per dictum inquisitorem in platea Sancti Francisci loci fratrum Minorum de Urbeveteri in pleno populo marum et mulierum dicte civitatis de mandato dicti inquisitoris convocato ibidem, presente dicto Stradigotto ad sententiam audiendam coram domino Girardino Longo de Venetiis potestate dicte civitatis, domino Munaldo Rainerii, Stephano capitaneo civitatis Urbevetane predicte, fratre Ugolino de Scetona visitatore fratrum Minorum administrationis Romane, magistro Rainerio Somaii, magistro Lituardo de Tuscania notario, magistro Uguiçione de Viterbio notario, magistro Ugolino Lei de Urbeveteri notario et aliis pluribus testibus, presentibus etiam venerabili patre domino Iacobo Urbevetano episcopo, domino Oderisio archipresbitero civitatis predicte. Sub anno Domini millesimo ducentesimo sexagesimo octavo, tempore domini Clementis pape quarti, mense aprilis, die septodecimo, indictione undecima.
Et ego Orbetanus Nicole, auctoritate sacrosancte Romane Ecclesie notarius constitutus et nunc dicti inquisitoris et inquisitionis notarius, prolationi dicte sententie interfui et ut supra legitur de mandato ipsorum scripsi, subscripsi et publicavi.
Signum dicti Orbetani notarii.
</T76-4-100>


<T76-4-101>
In nomine Domini, amen. Cum nobis fratri Benvenuto de Urbeveteri ordinis fratrum Minorum, inquisitori heretice pravitatis Urbevetana et Romana provincia constituto, legittime constet per depositiones fidedignorum testium in inquisitionis officio receptorum quod Rainerius Zanfronginus civis olim Urbevetanus credens hereticorum extiterit erroribus, predicationes ipsorum audiverit pluries in pluribus eorundem; reverentiam fecerit pluribus vicibus patarenis adorando ipsos iuxta hereticorum ritus abusum ac aliis quibuscumque comunicans hereticis helemosinas, pecuniam exibuerit ac eisdem dederit consilium, subsidium et favorem nec non, prodolor, in errorem decesserit dampnabiliter, super hiis consilio sapientum et per nos ipsos deliberatione prehabita diligenti per ea que vidimus et cognovimus ac superius [sunt scripta], Christi quoque nomine invocato, auctoritate domini pape qua fungimur in hac parte dictum Rainerium, licet defunctum, fuisse credentem hereticorum rem et complicem patarenorum sententialiter iudicamus ac perpetua dampnamus infamia; bona quoque ipsius Rainerii omnia mobilia et immobilia, actiones ubicumque sunt seu reperta fuerint Romane Ecclesie et comuni Urbevetano sententialiter confiscamus et publicamus constitutiones Sedis Apostolice in pecunia numerata; cassamus insuper ac nullius decernimus esse momenti testamenta, legata, et ceteros contractus venditionis, donationis et permutationis seu cuiuscumque ulterius generis alienationis per se vel alium de bonis suis factos et suorum a tempore commissi criminis cuicumque persone vel loco; reservata semper Romane Ecclesie, nobis et aliis inquisitoribus addendi, minuendi, mutandi, corrigendi et ulterius procedendi sine prolatione alterius sententie plenaria potestate.
</T76-4-101>
<T76-4-102>

In nomine Domini, amen. Cum nobis fratri Benvenuto de Urbeveteri ordinis fratrum Minorum, inquisitori Urbevetana et Romana provincia constituto, constet legittime tam ex confessione propria Petrotii Ricci Miscinelli quam fidedignorum testium in inquisitionis officio receptorum quod idem Petrotius faverit hereticis; reverentiam fecerit patarenis adorando ipsos ritus abusum; predicationes ipsorum audiverit contra articulos fidei et ecclesiastica sacramenta ac dederit et miserit elemosinas quibuscumque comunicans cum nonnullis credentibus hereticorum complicibus suis nequitie operariis, datus in reprobum sensum contra nos et nostrum machinationes perfidas machinaverit, mortem nostram cominando amaram, quamquam ipse citatus super predictis de parendo inquisitori, ab eodem iuramento et cautionibus secundum formam inquisitionis prestitis suo loco, a fratre Bartholomeo coinquisitore nostro a vinculo excommunicationis quam occasione premissorum incurrerat, extiterit absolutus, sibi imponendi et iniungendi penitentiam salutarem reservata plenaria dampnabiliter, sit mentita et ut salubriter defleat et penaliter doleat quod dampnabiliter errando commisit, per ea que vidimus et superius sunt expressa, Christi quoque nomine invocato, auctoritate domini pape qua fungimur in hac parte predictum Petrotium, citatum prius audiendam, fuisse credentem hereticorum erroribus, fautorem et complicem patarenorum sententialiter iudicamus et perpetua dampnamus ; interdicimus ei beneficium proclamationis et appellationis, euntis etiam honoribus et temporalibus dignitatibus, publicis officiis et omni actu legittimo privamus eundem ita quod nec testamenti liberam habeat factionem nec eius testimonium admittatur; nullus preterea insuper set ipse aliis respondere cogatur; volumus etiam et sibi pro penitentia infrascripta salubriter assignamus mandantes eidem firmiter et observare inviolabiliter non omittat, videlicet ut loco et compensatione baiulationis duarum crucum crocei coloris quas publice iuxta debitum sue culpe; agendo misericorditer cum eodem infra annum debeat transfetare ibidem propriis expensis per annum in subsidium Terre Sancte; hinc ad mensem de consilio diocesani vel guardiani fratrum Minorum centum pauperes induat indigentes et .X. solidos valeat quodlibet indumentum; post redditum Terre Sancte Rome duas faciat quarentenas secuturus stationes per Romanos pontifices institutas, de visitationibus supradictis secum testimoniales licteras deferendo; ieiunet .VI. feria toto tempore vite sue et alia ieiunia servet per Romanam Ecclesiam instituta; dicat inter diem et noctem .XXV. Pater Noster et totidem Ave Maria et si sibi mortis articulus immineret volumus de consilio diocesani seu guardiani fratrum Minorum circa eum fidelem custodiam adhiberi, alioquin careat ecclesiastica sepultura et cetera comunia servet que per inquisitores credentibus hereticorum penaliter iniunguntur; inhibemus insuper et sibi districte mandamus ut per se vel alium decetero non mutuet sub usuris et infra annum quibuscumque creditoribus omnes usuras integraliter restituat quas extorsit et ex nunc eadem domini pape freti auctoritate ceteros debitores ipsius sententialiter absolvimus ab omnibus usuris sibi debitis et promissis; reservata semper Romane Ecclesie, nobis et aliis inquisitoribus addendi, minuendi, mutandi, corrigendi et sibi penam et penitentiam aliam imponendi et procedendi contra ipsum et bona sua sive in rebus humanis agat sive non, plenaria potestate.
Lecte, late et pronuntiate fuerunt dicte sententie in platea loci Sancti Francisci de Urbeveteri, in pleno populo marum et mulierum dicte civitatis ad hec convocato ibidem, absente dicto Petrotio, citato tamen peremptorie ad sententiam audiendam, presente domino Petro iudice potestatis civitatis iamdicte, domino Matheo Cittadini iudice, Rainucio domini Ugolini, domino Nicolao abbate Montis Orbetani, magistro Uguiçione de Viterbio, magistro Lituardo de Tuscania notariis dicti inquisitoris, magistro Rainerio Somaii, magistro Andriotto notario filio olim Boniohannis, Luto Guarente et aliis pluribus testibus. Sub annis Domini millesimo ducentesimo sexagesimo octavo, tempore domini Clementis pape quarti, mense octubris die .XXIIIL, indictione undecima.

Et ego Orbetanus Nicole, auctoritate sacrosancte Romane Ecclesie notarius constitutus et nunc dicti inquisitoris et inquisitionis notarius, prolationi dictarum sententiarum et cuiuslibet ipsarum interfui et ut supra legitur predictas sententias de mandato inquisitoris predicti scripsi, subscripsi et publicavi.
Signum dicti Orbetani notarii.
</T76-4-102>
<T76-4-103>
 In nomine Domini, amen. Quia nobis fratri Benvenuto de Urbeveteri ordinis fratrum Minorum, inquisitori heretice pravitatis in Urbeveteri et Romana provincia constituto, constat legittime ex depositionibus fidedignorum testium in inquisitionis officio receptorum Accomannum Prefecti civem Urbevetanum favisse hereticis, predicationes ipsorum audivisse de erroribus eorundem ac reverentiam exibuisse patarenis, eosdem iuxta ipsorum pravam consuetudinem adorando, ipsum super predictis citari fecimus diligenter; a quo veniente corporale recepimus iuramentum de stando precise mandatis Ecclesie atque nostris et dicere omnimodam veritatem et interrogatus sub vinculo prestiti iuramenti datus in reprobum sensum malitiose negavit omnia supradicta; unde ut sibi dampnabilius iniquitas sit mentita et penam debitam mendacium non evadat et ut salubriter defleat quod dampnabiliter errando commisit et personaliter doleat ac ad viam veritatis eundem pena temporalis revocet quem potuit in dampnationis devio impunitas detinere, comunicato super hiis consilio sapientum et nobiscum deliberatione prehabita diligenti per ea que vidimus et cognovimus ac superius sunt expressa, Christi quoque nomine invocato, auctoritate domini pape qua fungimur in hac parte prefatum Accomannum, citatum prius peremptorie ad sententiam audiendam, fuisse credentem hereticorum erroribus, fauctorem et complicem patarenorum sententialiter iudicamus et excomunicamus in scriptis ipsum perpetua dampnantes infamia; interdicimus ei beneficium proclamationis et appellationis, ecclesiastica sacramenta et in morte ecclesiasticam sepulturam; cunctis etiam honoribus temporalibus, publicis officiis et omni actu legittimo privamus eundem ita quod nec testamenti liberam habeat factionem nec eius testimonium admittatur; duas cruces crocei coloris, unam silicet ante pectus longitudinis duorum palmorum et latitudinis .1111. digitorum et alteram super scapulas dimensionis eiusdem superioribus vestibus supersutas baiulet publice in aperto ita quod extra domum nullo modo compareat sine eis donec secum per Romanam Ecclesiam aut nos vel alios inquisitores iuxta sue conversionis et vite merita fuerit misericorditer dispensatum; bona quoque ipsius omnia mobilia et immobilia, iura et actiones ubicumque sunt seu reperta fuerint Romane Ecclesie et comuni Urbevetano publicamus et sententialiter confiscamus in pecunia numerata secundum constitutiones Sedis Apostolice dividenda; cassamus denique et irritamus ac nullius decernimus esse momenti omnes contractus venditionis, donationis, permutationis ac cuiuscumque alterius generis alienationis in favorem sui factos per se vel alium de bonis suis a tempore contracti criminis cuicumque persone vel loco; reservata semper Romane Ecclesie, nobis et aliis inquisitoribus addendi, minuendi, mutandi, corrigendi et aliter procedendi contra ipsum et bona sua sine prolatione alterius sententie sive in rebus humanis agat sive non, plenaria potestate.
</T76-4-103>
<T76-4-104>

In nomine Domini, amen. Cum nobis fratri Benvenuto ordinis fratrum Minorum, inquisitori heretice pravitatis in Urbeveteri et Romana provincia constituto, constet legittime per depositiones fidedignorum testium in inquisitionis officio receptorum quod Bonadimane uxor olim Accitante socrus quondam Petri Seralloca credens fuerit hereticorum erroribus; faverit hereticis; audiverit predicationes patarenorum contra articulos fidei et ecclesiastica sacramenta; reverentiam fecerit eis adorando ipsos iuxta hereticorum ritus abusum ac aliis quibuscumque comunicans Riccam patarenam in domo propria receptaverit; dederitque hereticis auxilium et favorem nec non, prodolor, inconfessa decesserit dampnabiliter in errore; comunicato super hiis consilio sapientum et per nos ipsos deliberatione prehabita diligenti per ea que vidimus et cognovimus et superius sunt expressa, Christi quoque nomine invocato, auctoritate domini pape qua fungimur in hac parte dictam Bonadimanem, licet defuntam, fuisse credentem hereticorum erroribus, fautricem et amatricem patarenorum sententialiter iudicamus et eius dampnamus memoriam et excomunicamus in scriptis; bona quoque ipsius omnia mobilia et immobilia et actiones ubicumque sunt seu reperta fuerint Romane Ecclesie et comuni Urbevetano sententialiter confiscamus et publicamus dividenda secundum constitutiones Sedis Apostolice in pecunia numerata; cassamus et revocamus testamenta, legata, codicillos et ceteros alios contractus cuiuscumque alterius generis alienationis de bonis suis factos vel facta per se vel alium a tempore commissi criminis cuicumque persone vel loco; reservata semper Romane Ecclesie, nobis et aliis inquisitoribus addendi, minuendi, mutandi, corrigendi et aliter procedendi contra bona predicta, plenaria potestate.
Lecte, late et pronuntiate fuerunt dicte sententie in platea loci Sancti Francisci de Urbeveteri, absente dicto Accomanno per contumaciam, citato tamen peremptorie ad sententiam audiendam, presente domino Petro iudice potestatis dicte civitatis, domino Matheo Cittadini iudice, Rainerio domini Ugolini, domino Nicolao abbate Montis Orbetani, magistro Uguiçione, magistro Lituardo notariis dicti inquisitoris, magistro Andriocto Boniohannis notario, magistro Rainerio Somaii notario et aliis pluribus testibus. Sub annis Domini millesimo ducentesimo sexagesimo octavo, tempore domini Clementis pape quarti, mense octubris die .XIIII. indictione undecima.
Et ego Orbetanus Nicole, auctoritate sacrosancte Romane Ecclesie notarius constitutus et nunc dicti inquisitoris notarius et inquisitionis, prolationi dictarum sententiarum et cuiuslibet ipsarum presens interfui et ut supra legitur predictas sententias de mandato dicti inquisitoris scripsi, subscripsi et publicavi.
Signum dicti Orbetani notarii.
</T76-4-104>
<T76-4-105>

In nomine Domini, amen. Cum nobis fratri Benvenuto de Urbeveteri ordinis fratrum Minorum, inquisitori heretice pravitatis in civitate Urbevetana et Romana provincia constituto, legittime constet per depositiones fidedignorum testium in inquisitionis officio receptorum quod domina Vianes uxor Iohannis Claruvisi credens extiterit hereticorum erroribus; faverit hereticis; receptaverit in domo sua Riccam, Benvenutum, Qacheum et eius sotium patarenos; dederit eis manducare et bibere; predicationes hereticorum audiverit; reverentiam fecerit eis et aliis quibuscumque comunicans hereticis dederit subsidium et favorem, ac vitam et fidem, quin immo perfidiam, patarenorum laudaverit assertive et commendaverit; ipsam super predictis citari fecimus diligenter a qua personaliter comparente de veritate dicenda secundum formam inquisitionis corporale recepimus iuramentum et interrogata sub vinculo prestiti iuramenti dixit quod vidit duos patarenos in domo Iohannis viri sui quos idem eius vir receptavit; audivit etiam predicationes ipsorum contra articulos fidei et ecclesiastica sacramenta; dedit eis manducare et bibere et necessaria ministravit; dixit tamen hereticorum erroribus se nullo tempore fuisse credentem ac reverentiam fecisse alicui patareno, unde ut sibi dampnabilius iniquitas sit mentita et penam debitam mendacium non evadat et ut saltem eam ad viam veritatis pena revocet quam potuit in dampnationis devio impunitas detinere, comunicato super hiis consilio sapientum et nobiscum deliberatione prehabita diligenti per ea que vidimus et cognovimus et superius sunt expressa, Christi quoque nomine invocato, auctoritate domini pape qua fungimur in hac parte dictam Vianesem, citatam prius peremptorie ad sententiam audiendam, fuisse credentem hereticorum erroribus, fautricem et receptatricem patarenorum sententialiter iudicamus et perpetua dampnamus infamia; interdicimus beneficium proclamationis et appellationis, ecclesiastica sacramenta et in morte ecclesiasticam sepulturam, omnes legittimos actus ita quod testari non possit nec eius testimonium admittatur donec sui reatus plenius expresserit veritatem; duas cruces crocei coloris, unam silicet ante pectus longitudinis duorum palmorum et latitudinis .1111. digitorum et alteram super scapulas dimensionis eiusdem superioribus vestibus supersutas baiulet publice in aperto ita quod extra domum nullo modo compareat sine eis donec secum per Romanam Ecclesiam aut per nos vel alios inquisitores iuxta sue conversionis et vite merita fuerit misericorditer dispensatum; dotes quoque ipsius et bona omnia mobilia et immobilia, iura et actiones ubicumque sunt seu reperta fuerint Romane Ecclesie et comuni Urbevetano sententialiter confiscamus et publicamus secundum constitutiones Sedis Apostolice dividenda in pecunia numerata; reservata semper Romane Ecclesie, nobis et aliis inquisitoribus addendi, minuendi, mutandi et aliter procedendi contra ipsam et bona sua sive in rebus humanis agat sive non, plenaria potestate.
Lecta et publicata fuit dicta sententia, absente dicta Vianese per contumaciam citata tamen peremptorie ad sententiam audiendam ut supra dictum est, in platea loci Sancti Francisci de Urbeveteri in pleno populo marum et mulierum dicte civitatis ad hec convocato ibidem, presentibus domino Petro iudice potestatis dicte terre, domino Matheo Cictadini iudice, Nerio domini Ugolini, abbate Montis Orbetani, magistro Uguiçione notario, magistro Lituardo notario dicti inquisitoris, magistro Andriocto, magistro Rainerio Somaii notariis et aliis pluribus testibus. Sub annis Domini millesimo .CC.LX.VIIL, tempore domini Clementis pape quarti, mense octubris die .XXIIII., indictione .XI.
Et ego Orbetanus Nicole, auctoritate sacrosancte Romane Ecclesie notarius constitutus et nunc dicti inquisitoris et inquisitionis, prolationi dicte sententie interfui et ut supra legitur de mandato dicti inquisitoris dictam sententiam scripsi et subscripsi.
Signum dicti Orbetani notarii.
</T76-4-105>
<T76-4-106>

In nomine Domini, amen. Nos frater Benvenutus de Urbeveteri ordinis fratrum Minorum, inquisitor heretice pravitatis in Urbevetana et Romana provincia auctoritate Sedis Apostolice constitutus, notum facimus universis quod toto zelantes affectu nobilissimam Urbevetanam civitatem purgare radicitus omni macula heretice pravitatis et ab eadem non immerito eidem detestabilis criminis cupientes omnem infamiam protinus aboleri contra Dominicum Petri Rosse civem Urbevetanum sub ovina pelle ut ipocritam in detrimentum sue salutis gerentem lupinam publica infamia laborantem, sollicitam inquisitionem ac eiusdem Dominici citati pro crimine comparentis personaliter coram nobis propria confessione didicimus quod idem Dominicus favendo hereticis vidit et cognovit Gualdinum, Magaloctum et eorum sotios patarenos; audivit in diversis locis monitiones et predicationes ipsorum hereticorum de erroribus eorundem; reverentiam fecit eis pluries adorando ipsos iuxta hereticorum ritus abusum; Iacobum et eius sotium hereticos conduxit in hereticorum favorem ac aliis quibuscumque comunicans in Castellonclo cum hereticis commedit et bibit et participavit dampnabiliter cum eisdem et nonnulla alia expressit prout in sue confessionis serie plenius continetur; unde ne tantum facinus remaneat impunitum et posteris transeat in exemplum quod clamat vindictam in aures Domini ultionum actendentes quod honestati sanctissimi ordinis Penitentum a beato Francisco patre nostro infamia eiusdem si aliquis heretica labe dictorum fratrum habitum sane portet et eorundem privilegio gaudeat libertatis, per ea que vidimus et cognovimus ac superius sunt, habito super hiis consilio sapientum et nobiscum deliberatione prehabita diligenti, Christi quoque nomine invocato, auctoritate Sedis Apostolice qua fungimur in hac parte prefatum Dominicum detestabili heretica labe sententialiter privamus publicis officiis ac habitu sanctissimi ordinis Penitentum et omni immunitate ordinis supradicti, a consortio fratrum eiusdem ordinis eundem personaliter ab in detestationem prefati criminis et perpetuum anathema pro pena insuper et penitentia predicto Dominico imponimus infrascripta decernentes ipsum ea debere inviolabiliter observare, videlicet ut duas cruces crocei coloris, unam silicet ante pectus longitudinis duorum palmorum et latitudinis .IIII. digitorum et alteram super scapulas dimensionis eiusdem superioribus vestibus supersutas baiulet publice in aperto ita quod extra domum nullo modo compareat sine eis donec secum per Romanam Ecclesiam aut per nos vel alios inquisitores iuxta sue conversionis et vite merita fuerit misericorditer dispensatum; hinc ad unum mensem de consilio fratrum Penitentum .XXV. pauperes induat indigentes ita quod .XL. solidorum valeat quodlibet indumentum; Rome unam proximam faciat quarantenam per Romanos pontifices institutas; ieiunet .VI. feria toto tempore vite sue et alia ieiunia servet per Romanam Ecclesiam instituta ita quod sextis maiorum nil coctum commedat preter panem; dicat inter diem et noctem cum Ave Maria quinquagies Pater Noster; confiteatur ter in anno peccata sua discreto confessori de ordine fratrum Minorum quem sibi duxerit eligendum et cetera comunia servet que per inquisitores heretice pravitatis penitentialiter credentibus iniunguntur; reservata semper Romane Ecclesie, nobis et aliis inquisitoribus addendi, minuendi, mutandi, corrigendi et aliter sententiandi et procedendi contra ipsum et bona sua sive in rebus humanis agat sive non, plenaria potestate.
</T76-4-106>
<T76-4-107>
In nomine Domini, amen. Cum nobis fratri Benvenuto de Urbeveteri ordinis fratrum Minorum, inquisitori heretice pravitatis in civitate Urbevetana et Romana provincia auctoritate Sedis Apostolice constituto, constet legittime ex propria confessione Locthi filii Guillelmi Surdi coram nobis sponte facta ab eodem et quod spatio duorum annorum credens extiterit hereticorum erroribus, favendo hereticis; viderit et cognoverit Andream Castellane, Oddonem de Viterbio, Marsiliam de Regno et sotiam et alios plures hereticos consolatos cum quibus amicabiliter locutus fuit; audiverit in diversis locis predicationes dictorum hereticorum de erroribus eorundem; reverentiam exibuerit eisdem adorando ipsos iuxta hereticorum ritus abusum; commederit et biberit cum eis et receperit ab eis ipsis de pane ipsorum quem heretici benedictum appellant ac aliis quibuscumque comunicans hereticis dederit consilium, subsidium et favorem; ut salubriter defleat et penaliter doleat quod dampnabiliter errando commisit, comunicato super hiis consilio plurium sapientum et per nos ipsos deliberatione prehabita diligenti per ea que vidimus et cognovimus et superius sunt expressa auctoritate sacrosancte Romane Ecclesie qua fungimur in hac parte, Christi quoque nomine invocato, predictum Lochtum, citatum prius peremptorie ad sententiam audiendam, fuisse credentem hereticorum erroribus, fautorem et complicem patarenorum sententialiter iudicamus et perpetua dampnamus infamia; interdicimus sibi beneficium proclamationis et appellationis, omnes actus legittimos, honores et publica officia civitatum; duas cruces crocei coloris, unam silicet ante pectus longitudinis duorum palmorum et latitudinis .1111. digitorum et alteram super scapulas dimensionis eiusdem superioribus vestibus supersutas baiulet publice in aperto ita quod extra domum nullo modo compareat sine eis donec secum per Romanam Ecclesiam aut nos vel alios inquisitores iuxta sue conversionis et vite merita fuerit misericorditer dispensatum; ieiunet .VI. feria toto tempore vite sue et alia servet ieiunia per Romanam Ecclesiam instituta; dicat inter diem et noctem .XXV. Pater Noster et totidem Ave Maria; singulis sollempnitatibus et diebus dominicis intersit divinis cum civitati Urbevetane fuerit remissum apostolicum interdictum; singulis .1111. mensibus peccata sua confiteatur discreto confessori quem duxerit eligendum et cetera comunia servet que pro penitentia hereticorum credentibus imponuntur; reservata semper Romane Ecclesie, nobis et aliis inquisitoribus addendi, minuendi, mutandi et aliter procedendi contra ipsum et bona sua sive in rebus humanis agat sive non, plenaria potestate.
Lecte, late et pronuntiate fuerunt dicte sententie in platea loci fratrum Minorum de Urbeveteri in pleno populo marum et mulierum dicte civitatis ad hec convocato ibidem, presente dicto Dominico, citato prius ad sententiam audiendam, et absente dicto Lochto, tamen citato ad sententiam audiendam, presentibus Ianne Censio potestate Urbisveteris, domino Ruberto eius milite, domino Guidone, Kero capitaneo civitatis prefate, domino Boniohanne iudice, magistro Uguiçione de Viterbio, magistro Lituardo notariis dicti inquisitoris, magistro Rainerio Somaii notario, magistro Andriocto Boniohannis notario et Francisco Ugonis et pluribus aliis testibus. Sub anno Domini .M.CC.LX.VIIII. Romana Ecclesia nunc a certo pastore vacante, mense ianuarii die .XXII. intrante, .XII. indictione.
Et ego Orbetanus Nicole, auctoritate sacrosancte Romane Ecclesie notarius constitutus et nunc dicti inquisitoris et inquisitionis notarius, prolationi dictarum sententiarum interfui et ut supra legitur de mandato predicti inquisitoris dictas sententias scripsi, subscripsi et publicavi.
Signum dicti Orbetani notarii.
</T76-4-107>
<T76-4-108>

In nomine Domini, amen. Cum nobis fratri Benvenuto de Urbeveteri ordinis fratrum Minorum, inquisitori heretice pravitatis in civitate Urbevetana et Romana provincia auctoritate Sedis Apostolice constituto, constet legittime ex depositionibus fidedignorum testium in inquisitionis officio receptorum quod Tafura filia Christofori Tosti, credens extiterit hereticorum erroribus; faverit hereticis; predicationes ipsorum audiverit in domo dicti sui patris de erroribus eorundem; reverentiam fecerit eis iuxta hereticorum ritus abusum ac aliis quibuscumque comunicans hereticis dederit consilium et favorem; ipsam super predictis citari fecimus diligenter, a qua personaliter comparente et ab eadem iuxta formam inquisitionis corporali iuramento recepto, interrogata sub vinculo prestiti iuramenti negavit omnia supradicta, unde ut sibi dampnabilius iniquitas sit mentita et penam debitam mendacium non evadat et ut salubrietr defleat et penaliter doleat quod dampnabiliter errando commisit, comunicato super hiis consilio sapientum et nobiscum deliberatione prehabita diligenti per ea que vidimus et cognovimus ac superius sunt expressa, auctoritate qua fungimur in hac parte, Christi quoque nomine invocato, dictam Tafuram citatam prius peremptorie ad sententiam audiendam fuisse credentem hereticorum erroribus, fautricem et complicem patarenorum sententialiter iudicamus et excomunicamus in scriptis et perpetua dampnamus infamia; interdicimus sibi beneficium proclamationis et appellationis, ecclesiastica sacramenta et in morte ecclesiasticam sepulturam; omni actu legittimo sententialiter privamus, eadem sit etiam intestabilis ut nec testamenti liberam habeat factionem nec eius testimonium admittatur; duas cruces crocei coloris, unam silicet ante pectus longitudinis duorum palmorum et latitudinis .IIII. digitorum et alteram super scapulas dimensionis eiusdem superioribus vestibus supersutas baiulet publice in aperto ita quod extra domum nullo modo compareat sine eis donec secum per Romanam Ecclesiam aut per nos vel alios inquisitores iuxta sue conversionis et vite merita fuerit misericorditer dispensatum; bona quoque ipsius omnia mobilia et immobilia, iura et actiones ubicumque sunt seu reperta fuerint Romane Ecclesie et comuni Urbevetano sententialiter publicamus et confiscamus dividenda secundum constitutiones Sedis Apostolice in pecunia numerata; reservata semper Romane Ecclesie, nobis et aliis inquisitoribus addendi, minuendi, mutandi, corrigendi et aliter sententiandi et procedendi contra ipsam et bona sua sive in rebus humanis agat sive non, plenaria potestate.
</T76-4-108>
<T76-4-109>

In nomine Domini, amen. Cum nobis fratri Benvenuto de Urbeveteri ordinis fratrum Minorum, inquisitori heretice pravitatis in civitate Urbevetana et Romana provincia auctoritate Sedis Apostolice constituto, constet legittime per depositiones plurium fidedignorum testium in inquisitionis officio receptorum quod Guillelmus et Iohannes filii olim Viveni Blasii de Tuderto quorum domus ab antiquo de hereticorum conversatione, favore ac receptatione dampnabiliter contraxit nephariam disciplinam et titulos generis gentis et patrie horrendis maculis denigraverunt sicud publicis terra clamoribus attestatur ac viventium memoria, faverint hereticis; receptaverint Matheum de Narnia et sotium patarenos in domo ipsorum; audiverint predicationes patarenorum de erroribus eorundem; reverentiam fecerint eis adorando eos iuxta hereticorum ritus abusum ac aliis quibuscumque comunicantes hereticis dederint multipliciter auxilium, consilium et favorem, attendentes etiam antiquatam infamiam laborantem publice contra eos, ipsos occasione predicta citari fecimus diligenter, a quibus personaliter comparentibus corporale recepimus iuramentum de stando precise mandatis sacrosancte Romane Ecclesie atque nostris et de veritate dicenda secundum formam inquisitionis; et interrogati sub vinculo prestiti iuramenti, dati in reprobum sensum sue salutis obliti, malitiose negarunt omnia supradicta, unde ut eis dampnabilius iniquitas sit mentita et penam debitam mendacium non evadat ac salubriter defleant quod dampnabiliter errando commiserunt et ut saltem eos pena ad viam veritatis revocet quos potuit in dampnationis devio impunitas detinere, comunicato super hiis plurium sapientum consilio et per nos ipsos deliberatione prehabita diligenti per ea que vidimus et cognovimus ac superius sunt expressa, Christi quoque nomine invocato, auctoritate sacrosancte Romane Ecclesie qua fungimur in hac parte dictos Guillelmum et Iohannem citatos prius peremptorie ad sententiam audiendam, fuisse credentes hereticorum erroribus, fautores et complices patarenorum sententialiter iudicamus ac perpetua dampnamus infamia et eosdem excomunicamus in scriptis; interdicimus eis et cuique ipsorum beneficium proclamationis et appellationis, ecclesiastica sacramenta et in morte ecclesiasticam sepulturam; omni actu legittimo et publicis officiis privamus eosdem; sint quoque intestabiles ut nec testamenti liberam habeant factionem nec eorum testimonium admittatur nec ad hereditatis successionem accedant; pro pena vero ipsorum duas cruces crocei coloris, unam silicet ante pectus longitudinis duorum palmorum et latitudinis .1111. digitorum et alteram super scapulas dimensionis eiusdem superioribus vestibus supersutas unumquemque ipsorum decernimus publice baiulare ita quod extra domum nullo modo compareant sine ipsis donec secum per Romanam Ecclesiam aut nos vel alios inquisitores iuxta suarum conversionum et vite merita fuerit misericorditer dispensatum; bona denique ipsorum omnia mobilia et immobilia, iura et actiones ubicumque sunt seu reperta fuerint Romane Ecclesie et comuni Urbevetano sententialiter publicamus et confiscamus dividenda secundum constitutiones Sedis Apostolice in pecunia numerata; cassamus etiam, irritamus et revocamus sententialiter omnes contractus venditionis, donationis et permutationis ac cuiuscumque alterius generis obligationis de bonis ipsorum factos a tempore commissi criminis cuicumque persone vel loco; reservata semper Romane Ecclesie, nobis et aliis inquisitoribus addendi, minuendi, mutandi et aliter procedendi contra ipsos et bona ipsorum et penam et penitentiam imponendi sive in rebus humanis agant sive non, plenaria potestate.
Lecte, late et publicate fuerunt dicte sententie in platea loci fratrum Minorum de Urbeveteri absentibus dictis Tafura, Guillelmo et Iohanne, citatis tamen peremptorie ad sententiam audiendam, in pleno populo marum et mulierum dicte civitatis, ad hec convocato, presentibus Ianne Censio potestate civitatis prefate, domino Ruberto eius milite, domino Guidone, Kero capitaneo dicte terre, domino Boniohanne iudice, magistro Uguiçione, magistro Lituardo notariis inquisitoris et inquisitionis, magistro Rainerio Somaii notario, magistro Andriotto Boniohannis notario, Francisco Ugonis et pluribus aliis testibus. Sub anno Domini .M.CC.LXVIIII. Romana Ecclesia nunc certo pastore vacante, mense ianuarii die .XXII. intrante, .XII. indictione.
Et ego Orbetanus Nicole, auctoritate sacrosancte Romane Ecclesie notarius constitutus et nunc dicti inquisitoris et inquisitionis notarius, prolationi dictarum sententiarum presens interfui et ut supra legitur de mandato dicti inquisitoris predictas sentantias scripsi, subscripsi et publicavi.
Signum dicti Orbetani notarii.
</T76-4-109>
<T76-4-110>


In nomine Domini, amen. Cum nobis fratri Benvenuto de Urbeveteri ordinis fratrum Minorum, inquisitori heretice pravitatis in civitate Urbevetana et Romana provincia auctoritate Sedis Apostolice constituto, legittime constet ex depositionibus fidedignorum testium in inquisitionis officio receptorum quod credens fuerit hereticorum erroribus; faverit hereticis; audiverit predicationes et monitiones Benvenuti, Qakei, Nicole de Casalveri et Salvi adorando ipsos hereticorum ritus abusum dederitque hereticis consilium, auxilium et favorem nec non, prodolor, inconfessus; comunicato super hiis consilio sapientum et per nos ipsos deliberatione prehabita diligenti per ea que vidimus et cognovimus ac superius sunt expressa, Christi quoque nomine invocato, auctoritate Sacrosancte Romane Ecclesie qua fungimur in hac parte dictum Rainerium, licet defunctum, fuisse credentem hereticorum erroribus, fautorem et complicem patarenorum sententialiter iudicamus et eius dampnamus memoriam et excomunicamus in scriptis; bona quoque ipsius olim omnia mobilia et immobilia, iura et actiones ubicumque sunt seu reperta fuerint Romane Ecclesie et comuni Urbevetano sententialiter publicamus et confiscamus dividenda secundum constitutiones Sedis Apostolice dividenda in pecunia numerata; cassamus insuper, revocamus sententialiter testamenta, legata, codicillos et ceteros alios contractus venditionis, donationis, alienationis et cuiuscumque de bonis suis factos per se vel alium a tempore commissi criminis cuicumque persone vel loco; corpus vero seu ossa si inveniri poterunt exumari iubemus, filios et nepotes ipsius per lineam descententes officiis publicis privamus.

</T76-4-110>
<T76-4-111>

In nomine Domini, amen. Cum nobis fratri Benvenuto de Urbeveteri ordinis fratrum Minorum, inquisitori heretice pravitatis in civitate Urbevetana et Romana provincia auctoritate Sedis Apostolice constituto, legittime constet tam ex confessione domine Bellapratu uxoris Guiscardi et domine Grane uxoris Frederici quam ex depositionibus plurium fidedignorum testium in inquisitionis officio receptorum quod dicte domine Bellapratu et Grana credentes fuerint hereticorum erroribus; receptaverint in domo ipsarum Gualdinum et Benencasam, Trencallolium et plures alios patarenos; monitiones et predicationes ipsorum tam inibi quam in pluribus aliis locis audiverint de erroribus hereticorum; reverentiam exibuerint eisdem pluries adorando ipsos iuxta hereticorum ritus abusum ac aliis quibuscumque comunicantes eis necessaria ministraverint; ne tantum facinus remaneat impunitum et ut salubriter defleant quod errando dampnabiliter commiserunt, comunicato super hiis plurium sapientum consilio et per nos ipsos deliberatione prehabita diligenti per ea que vidimus et cognovimus ac superius sunt expressa, Christi quoque nomine invocato, auctoritate sacrosancte Romane Ecclesie qua fungimur in hac parte dictas dominam Bellapratum et dominam Granam, citatas prius peremptorie ad sententiam audiendam, fuisse credentes hereticorum erroribus, fautrices et receptatrices patarenorum sententialiter iudicamus ac perpetua dampnamus infamia; pro pena autem ipsarum duas cruces crocei coloris, unam silicet ante pectus longitudinis duorum palmorum et latitudinis .1111. digitorum et alteram super scapulas dimensionis eiusdem superioribus vestibus supersutas ipsas decernimus publice baiulare ita quod extra domum nullo modo compareant absque ipsis donec secum per Romanam Ecclesiam vel per nos aut alios inquisitores iuxta sue conversionis et vite merita fuerit misericorditer dispensatum; bona quoque ipsarum omnia mobilia et immobilia, dotes, iura et actiones ubicumque sunt seu reperta fuerint Romane Ecclesie et comuni Urbevetano sententialiter publicamus et confiscamus secundum constitutiones Sedis Apostolice dividenda in pecunia numerata; cassamus insuper, irritamus et revocamus sententialiter omnes contractus venditionis, donationis et cuiuscumque alterius generis obligationis de bonis ipsarum per se vel alios factos a tempore commissi criminis cuicumque persone vel loco; reservata semper Romane Ecclesie, nobis et aliis inquisitoribus addendi, minuendi penam et penitentiam aliam imponendi sive in rebus humanis agant sive non, plenaria potestate.

Lecte, late et publicate fuerunt dicte sententie in platea loci fratrum Minorum de Urbeveteri in pleno populo marum et mulierum dicte civitatis ad hec convocato ibidem, absentibus dictis Bellapratu et Grana per contumaciam, citatis tamen peremptorie ad sententiam audiendam, presentibus Ianne Censio potestate dicte terre, domino Ruberto eius milite, domino Boniohanne iudice, magistro Uguiçione, magistro Lituardo notariis dicti inquisitoris, magistro Rainerio Somaii notario, magistro Andriotto Boniohannis notario, Francisco Ugonis et pluribus aliis testibus. Sub anno Domini .M.CC.LXVIIII. Romana Ecclesia nunc certo pastore vacante, mense ianuarii die .XXII. intrante, .XII. indictione.
Et ego Orbetanus Nicole, auctoritate sacrosancte Romane Ecclesie notarius constitutus et nunc dicti inquisitoris et inquisitionis notarius, prolationi dictarum sententiarum presens interfui et ut supra legitur de mandato dicti inquisitoris predictas sententias scripsi, subscripsi et publicavi.
Signum dicti Orbetani notarii.

</T76-4-111>

