[
  {
    "id": "McSheffrey_LollardsOfCoventry__T168",
    "content": "\nJohn Blumston, Richard Hegham, John Smyth, Robert Crowther, Thomas Butler, Richard Gilmyn, John Falks, and Roger Brown\nActa in ecclesia sancti Michaelis Coventr\u2019, ix\u00b0 die mensis Marcii anno Domini millesimo cccclxxx quinto, coram reverendo in Christo patre ac domino domino Johanne Dei gracia Coventr\u2019 et Lich\u2019 episcopo.\nNegotium inquisitionis de et super crimine heretice pravitatis contra Johannem Blumston, Ricardum Hegham, Johannem Smyth, Robertum Crowther, Thomam Butler, Ricardum Gilmyn, Johannem Falks et Rogerum Browne, civitatis Coventr\u2019, dicti reverendi patris diocesis, super crimine heresis infamatos, accusatos atque detectos, ut patet in articulis subscriptis meram heresim continentibus seu saltem ad minus heresim sapientibus.\n\nJohn Blumston\nIn primis videlicet Johannes Blumston de Goventria, Coventren\u2019 et Lich\u2019 diocesis, palam et publice infamatur, accusatur, nominatur et impetitur quod ipse Johannes fuit et sit verus hereticus pro eo et ex eo quod idem Johannes infra civitatem Coventr\u2019 predictam predicavit, docuit, tenuit, asseruit et dogmatizavit quod potestas attributa beato Petro in ecclesia Dei per salvatorem nostrum Iesum Christum immediate non fuit transitoria suis successoribus.\nItem, quod tanta virtus fuit in una herba sicut fuit in beata virgine Dei genitrice Maria.\nItem, quod oracio et elemosina non proficiunt defuncto quia incontinenti post mortem accedit vel ad celum vel ad infernum, sic ex consequenti nullum asserens esse purgatorium.\nItem, quod transire ad ecclesiam causa orandi vacuum esset quia quis possit ita bene fundere preces in domo propria sicut in ecclesia.\nItem, quod peregrinare ad ymagines beate Marie de Dancastrie, Walsyngham vel de Turre civitatis Coventr\u2019 fatuum esset, quia ita bene posset quis venerari beatam Virginem iuxta ignem in coquina sicut in locis predictis, et ita bene posset quis venerari beatam Virginem videndo matrem vel sororem sicut visitando ymagines, quia sunt tantomodo ligna mortua et lapides.\nItem, quod protemo vultu, ut apparuit, dixit in vulgari: \u2018A vengeance on all suche horeson prests for thay have gret envy that a pore man shulde gete hys levynge amonge hem\u2019.\n\nRichard Hegham\nIn primis videlicet Ricardus Hegham de eadem civitate palam et publice infamatur, accusatur et impetitur ac nominatur quod ipse Ricardus fuit et sit verus hereticus pro eo et ex eo quod idem Ricardus infra civitatem Coventr\u2019 predictam palam et publice predicavit, docuit, tenuit, asseruit et dogmatizavit quod quilibet Christianus in articulo mortis constitutus renunciaret omnibus operibus suis bonis et malis et submiteret se misericordie divine.\nItem quod adorare seu venerare ymagines beate Marie de Turre civitatis predicte seu aliorum sanctorum fatuum esse quia sunt nisi lingna et lapiedes.\nItem quod si ymago beate Marie de Turre civitatis predicte posita esset ad ignem, faceret bonum ignem.\nItem quod melius esset erogare pecuniam pauperibus quam offerre pecuniam ymaginibus Christi et aliorum sanctorum, que sunt ligna mortua et lapides.\n\nRobert Crowther\nIn primis videlicet Robertus Crowther de eadem civitate palam et publice infamatur, accusatur et impetitur ac nominatur quod ipse Robertus fuit et sit verus hereticus pro eo et ex eo quod idem Robertus infra civitatem Coventr\u2019 predicte palam et publice predicavit, docuit, tenuit, asseruit et dogmatizavit quod recipiens sacramentum altaris in mortali peccato vel extra caritatem nichil recipit nisi panem et vinum.\nItem, quod neque episcopi neque sacerdotes seu curati ecclesiarum habent potestatem in foro penitenciali ligandi atque solvendi.\nItem, quod vellet hec verba, \u2018qui conceptus est de Spiritu sancto, natus ex Maria virgine\u2019, extrahi a simbalo quia frustratorie ibidem sunt posita.\nItem quod peregrinare ad ymaginem beate Marie de Turre civitatis predicte fatuum esset, quia sunt nisi ligna et lepides.\n\nJohn Smyth\nIn primis videlicet Johannes Smyth de eadem civitate palam et publice infamatur, accusatur, nominatur et impetitur quod ipse Johannes fuit et est verus hereticus pro eo et ex eo quod idem Johannes Smyth infra civitatem predictam predicavit, docuit, tenuit, asseruit et dogmatizavit videlicet quod quilibet tenetur scire dominicam orationem, salutacionem angelicam et simbolum in Anglic\u2019 si posset pro istis falcis presbiteris.\nItem quod quilibet credens sicut sancta mater ecclesia credit, male credit; et quod necesse habet ad exercendum scolas per unum annum antequam cognoscat rectam fidem.\nItem quod nullus presbiter habet potestatem absolvendi aliquem in foro penitenciali de peccatis suis.\n\nRoger Brown\nRogerus Browne de eadem palam et publice infamatur, accusatur, nominatur et impetitur quod ipse Rogerus fuit et est verus hereticus pro eo et ex eo quod idem Rogerus infra civitatem predictam predicavit, docuit, tenuit, asseruit et dogmatizavit quod quis non adoraret ymaginem beate Marie de Walsyngham nec sanguinem Christi apud Heylys, sed adoraret dominum magnum et ipse dabit sibi quicquid petierit, asserens quod dominus nunquam effudit sanguinem in terra nec habuit matrem.\nItem, promisit cuidam quod sibi ostenderet certos libros heresim sapientes si iuraret quod non revelaret et si in eis crederet.\nItem, quod tempore levacionis eukaristie in manibus sacerdotis non elevat manus neque occulos ad sacramentum.\nItem, quod comedit carnes in quadragesima\u2019 et sic erat captus in comestione huiusmodi carnium.\nItem si quis non erat confessus per totam vitam suam et in articulo mortis vellet confiteri et non possit, si haberet contritionem solum transiret ad gaudia sine purgatorio; et si esset confessus de aliquo peccato et solum iniunctum esset sibi ad dicendum unum Pater noster pro penitencia, si crederet quod aliquam penam haberet in purgatorio pro illo peccato nunquam iterum vellet confiteri pro aliquo peccato.\nItem, dicit quod omnia sunt perdita que data sunt presbiteris. Item, quod nullum esset purgatorium et quod Deus voluit remittere\nomnia peccata sine confessione et satisfaccione.\n\nThomas Butler\nThomas Butler de eadem palam et publice infamatur, accusatur, nominatur et impetitur quod ipse Thomas fuit et est verus hereticus pro eo et ex eo quod idem Thomas infra civitatem predictam predicavit et palam ac publice docuit, tenuit, asseruit et dogmatizavit quod non erant nisi duo vie, ad celum videlicet et ad infernum, et quod nullus sustineret aliquam penam post mortem Christi pro aliquo peccato quia Christus moriebatur pro peccatis nostris.\nItem, quod nullum est purgatorium quia quilibet immediate post mortem transit ad celum vel ad infernum.\nItem, quod quilibet decedens in fide Christi et ecclesie, qualitercumque vixerit, salvabitur.\nItem, quod oraciones et peregrinaciones nullius sunt effectus et in nichilo prosunt ad obtinendum celum.\nItem, quod novit quando presbiter ascendit in pulpitum quid ipse vult dicere ita bene sicut ipse presbiter.\n\nJohn Falks\nJohannes Falkys de eadem palam et publice infamatur, accusatur, nominatur et impetitur quod ipse Johannes fuit et est verus hereticus pro eo et ex eo quod idem Johannes infra civitatem predictam publice predicavit, docuit, tenuit, asseruit et dogmatizavit quod fatuum esset offerre ymagini beate Marie, dicendo in vulgari: \u2018Hyr hed shal be hoore or I offur to hur. What is hit but a blok? If hyt cothe speke to me, I wolde gyfe hit an halpeni worth of ale.\u2019\nItem quod quando presbiter differt languentibus seu infirmis corpus Christi, quare non differt eciam sanguinem Christi?\nItem, quod comedit lac vaccinium in prima Dominica instantis xl.\nItem quod quoad sacramentum penitencie et absolucionis, nullus presbiter habet potestatem absolvendi aliquem a peccatis suis, cum non possit creare unum capillum capitis sui.\nItem, quod ymago beate Marie erat nisi lapis et truncus.\n\nRichard Gilmyn\nRicardus Gylmyn de eadem palam et publice infamatur, accusatur, nominatur et impetitur quod ipse Ricardus fuit et est verus hereticus pro eo et ex eo quod idem Ricardus infra civitatem predictam publice predicavit, docuit, tenuit, asseruit et dogmatizavit quod melius fuit erogare pecunias pauperibus quam decimas dare presbiteris vel offerre ymaginibus beate Marie et melius esset offerre ad ymaginem Dei creatam quam ad ymaginem Dei pyktam.\nItem, quod ipse habuit orationem dominicam et salvacionem angelicam et simbolum in Anglic\u2019 et alium librum vidit et habuit continentem evangelia et epistolas in Anglic\u2019, et secundum illa voluit vivere, et per hoc credit se salvandum.\nItem, quod nullus presbiter melius loquitur in pulpito quam ille liber loquitur.\nItem, quod sacramentum altaris non est nisi panis et quod presbiteri hoc faciunt ad cecandum populum.\nItem, quod presbiter dum est in missa est presbiter, et post celebrationem misse usque ad inchoacionem alterius misse est nisi laicus et nullam habet potestatem nisi ut merus laicus.\n\n\nJohn Blumston, Richard Hegham, Robert Crowther, John Smyth, Roger Brown, Thomas Butler, John Falks, and Richard Gilmyn\nResponsio predictorum Johannis Blumston, Ricardi Hygham, Roberti Crowther, Johannis Smyth, Rogeri Brown, Thome Boteler, Johannis Falkys et Ricardi Gylmyn separatim ad articulos supradictos:\nSuper quibus antea articulis omnibus et singulis supradictis, prefati Johannes, Ricardus, Robertas, Johannes, Rogerus, Thomas, Johannes et Ricardus coram dicto reverendo patre ad fideliter respondendum ad sacrosancta Dei evangelia coram ipso tunc aperta sponte iurati in forma iuris, eisdem articulis omnibus et singulis tam generaliter quam specialiter eisdem Johanni, Ricardo, Roberto, Johanni, Rogero, Thome, Johanni et Ricardo per prefatum reverendum patrem clare et distincte expositis separatim in vulgari responderunt publice in iudicio fatendo. Et confessi sunt et quilibet eorum confessus est omnes et singulos articulos hereticos et errores supradictos tunc ut premittitur tenuisse, predicasse, asseruisse, docuisse et dogmatizasse.\nDemum tamen prefati Johannes, Ricardus, Robertas, Johannes, Rogerus, Thomas, Johannes et Ricardus per dictam reverendum patrem super veritate fidei et ortodoxe sanius instructi, submiserunt se correctioni dicti reverendi patris: et in iudicio sacrosancte ecclesie asserentes se fore paratos ad abiurandum omnes et singulos articulos hereticos et errores supradictos ac omnem et omnimodam heresim. Et tunc ibidem coram dicto reverendo patre et aliis notabilibus personis \u2013 videlicet Ricardo Coventry priore ecclesie cathedralis Coventr\u2019, Thoma Garstange, Johanne Preston, Ricardo Leylonde, Johanne Frysby, sacre theologie professoribus, Humfrido Hawardyn, legum doctore, Johanne Alcok, decretorum doctore, Willelmo Gerarde, in theologia baccallario, Edmundo Hale et Johanne Sharpe in decretis bacallariis, Davide Clone in utrioque iure bacallario, magistris Hugone Lehe et Henrico Lewys, in artibus magistris, Roberto Pratt et Thoma Formewerke, notariis, et aliis quampluribus tunc presentibus \u2013 abiuraverunt et quilibet eorum abiuravit in forma subscripta tunc in vulgari.\n\nIn the name of God, Amen. Before yowe the ryght reverent fadur in God John, by the grace of God bysshop of Coventre and Lichefeld, we, John Blumston, Ric\u2019 Hegham, Robert Crowther, John Smyth, Roger Browne, Thomas Butler, John Falks, and Ric\u2019 Gylmyn of the cety of Coventre of your diocese and jurisdiction, detectyd, difamyd, denouncyd and noysyd to your reverent fadurhed of heresy, errowrs and othur articlis evyl sownyng, beinge in dome and jugement before your sayde reverent fadurhed. And undurstondyng, knowynge and well persayvyge that afore thys houre we \u2013 the forsayd John, Ric\u2019, Robert, John, Roger, Thomas, John and Ric\u2019 \u2013 opynly sayde, affermyd, declaryd and expressyd dyverse articlis and opinions, errours and agaynns the fayth of hooly churche and contrari to the determination of the same and evyll sonynge in the eerys of wel disposyd cristyn men.\nWherfore we the forsayde John, Ric\u2019, Robert, John, Roger, Thomas, John and Ric\u2019 afore yowe the sayde reverent fadur, as hit is permittid, truly and faythfully enformyd, knolage and knowe well that ye sayde articlis above rehersyd bene eronyous and agayns the truwe beleve, fayth and determinatyon of hooly churche and ryght evyll sownyng to ye eerys of well disposyd cristyn peple.\nWyluynge with oure pure herts and fre wills to forsake the seyde errors and articlis and all othur errours, heresies and erronius opynions beynge ayaynns the truwe fayth and determination of hooly churche and the unite and determination of the sayde churche, and to beleve from hens forwarde aftur the techynge of all hooly churche and the determination of the same: forthermore the sayde errours, erronius opynyons and evyll sonynge articlis, as hyt is above sayde, and all maner of heresies, articlis, opynyons and doctrine that is ayaynns the truwe fayth and determination of hooly churche we forsake, renounce and abjure and sweyre apon this boke that aftur this houre we shall never opynly ne prively holde, declare ny teche herisy nor errors ny no maner doctrine agayns the fath and doctrine of hooly churche.\nNy we shad not receyve, favour ny concell ny defend, socour or supporte by oureselfe or any othur meane person prively or openly theyme that holdyth, techyth or meyntenyth eny suche fals doctrine, nothur to felishype with theyme wyttyngly ny confort theym, nethur receyve theym into oure howsus ny give thaym meyte ny drynke, clothynge ne money, nethur in any othur wise to socur hem.\nForthurmore we sware that if we mey knowe eny persons, men or wymen, suspecte of errors and heresyes or fautors, concelors, confortators, defensours, receptours or that make eny private conventiciis contrary to the comen doctrine of hooly churche, we shall denounce hem to your sayde reverent fadurhed or to your successours or ther offecers or to ther ordinarys as sone as we godely may.\nSo helpe us God and hali dome.\n\nFacta huiusmodi abiuracione, prefati Johannes, Ricardus, Robertas, Johannes, Rogerus, Thomas, Johannes et Ricardus, saniori ducti consilio, bene inteligentes quod ipsi pro huiusmodi heresi maioris excommunicacionis sententiam a iure latam fuerunt involuti, a dicto reverendo patre ab ipsa excommunicacionis sententia se humiliter perierunt absolvi.\nEt tunc dictas reverendus pater predictos Johannem, Ricardum, Robertam, Johannem, Rogerum, Thomam, Johannem et Ricardum a dicta excommunicacionis sententia absolvit in forma iuris.\nAc contra eos et eorum quemlibet pronunciavit, declaravit atque processit sub modo et forma sequentibus.\nIn Dei nomine, Amen. Nos Johannes, permissione divina Coventrensis et Lich\u2019 episcopus, contra vos, Johannem Blumston, Ricardum Hegham, Robertam Crowther, Johannem Smyth, Rogerum Browne, Thomam Butler, Johannem Falkys et Ricardum Gylmyn de Coventria nostre diocesis in negocio heretice pravitatis legitime procedentes.\nQuia invemimus vos et quemlibet vestrum heretica dixisse, tenuise, asseruisse, predicasse et dogmatizasse articulos supradictos separarim. Sed quia vultis, ut asseritis, et quilibet vestrum vult, corde puro et non ficto ad sanam doctrinam et ad unitatem ecclesie redire, ideo abiurata per vos et vestrum quemlibet penitas omni predicta heresi in speciali ac omni et omnimoda heretica pravitate, prestitaque caucione de parendo iuri ab excommunicacionis sentencia qua ea occasione perstetistis, vos et quemlibet vestrum absolvimus et sacramentis ecclesie restituimus.\nEt quia in Deum et sacrosanctam ecclesiam Romanam in ea parte deliquisti temere, vos et quemlibet vestrum in carceribus nostris mancipandos in partem penitencie vestre et salvo custodiendos usque ad diem Veneris proximum post datum presentium decernimus in hiis scriptis.\nEt pro malo exemplo quod Christi fidelibus in huiusmodi heresi vestra prebuistis, et ut pena vestra seu penitencia sit metus multorum, publicam penitenciam subscriptam vobis et cuilibet vestrum iniungimus, videlicet:\nQuod die Veneris proximo post datum presentium vos et quilibet vestrum, nudus pedes et caput, solis liniis vestibus induti, ab ecclesia sancti Michaelis civitatis nostre Coventr\u2019 ad crucem in foro eiusdem civitatis unum fasciculum lignorum in humeris portet ante processionem solempnem circa horam undecimam ante meridiem coram curato vel vices eius gerenti. Totique populo circumstanti, abiuracionem heresis sue et omnimodam heresim ac quamcumque partem sue abiuracionis ac iuramenti supradicti sub modo et forma predictis, sicut profertur, ex eorum mera, libera, propria et spontanea voluntate sic fuisse et esse per ipsos factam palam et publice in vulgari fateantur et recognoscant, et eorum quilibet sic fateatur et recognoscat.\nDeinde, post moram dimedietatis unius hore ibidem facte, pro eo quod ymaginem beate Marie de Turre infra precinctum domus Carmilitanorum civitatis nostre predicte situatam vilependerunt et blasfemaverunt, dictos fassiculos ut premittitur ad eandem ymaginem portantes, unam candelam precii unius denarii, cum denario in dicta candela affixo, una cum fasciculis antedictis, quilibet eorum devote peregrinando offerat tunc ibidem.\nDeinde, die Dominica proximo tunc futuro, prefati Johannes, Ricardus, Robertus, Johannes, Rogerus, Thomas, Johannes et Ricardus in ecclesia sancti Michaelis civitatis nostre predicte tempore processionis iuxta crucem in eadem processione differendi, solis vestibus liniis induti, nudi pedes et capita, singuli eorum unum fasciculum in humeris differens processionem procedat. Et sic, processione finita, ad superiorem gradum summi altaris usque ad offertorii completionem sic morentur et expectent. Et tunc, cum curato vel eius vicem gerenti preces et dicta consueta in pulpito dicturo, descendant. Et, ex opposito pulpito stando, permaneant quousque huiusmodi sua abiuratio in forma prescripta per curatum antedictum seu vices eius gerentes toti populo sic astanti palam, publice et expresse in vulgari plene exponatur. Deinde dictos fassiculos ad ymaginem beate Marie de Turre infra precinctum domus Carmilitanorum civitatis nostre predicte devote peregrinando offerant et quilibet eorum offerat.\n\n\n\nJohn Blumston, Richard Hegham, Robert Crowther, John Smyth, Roger Brown, Thomas Butler, John Falks, and Richard Gylmyn\nCertificatorium vocationis Johannis Blumston, Ricardi Hegham, Roberti Crowther, Johannis Smyth, Rogeri Browne, Thome Buder, Johannis Falkys et Ricardi Gylmyn ad penitenciam.\nReverendo in Christo ac patri ac domino domino Johanni Dei gratia Coventrensis et Lich\u2019 episcopo, vester humilis et devotus in Christo filius Ricardus Leylonde sacre theologie professor ac vicarii sancti Michaelis Coventr\u2019 vicem gerens, obediencias et reverendas cum honore et subiectione:\nLitteras vestras reverendas nono die mensis Marcii ultimi iam preteriti cum omni reverencia qua decuit noveritis me recepisse, tenorem continens infrascriptam.\n\nJohannes permissione divina Coventrensis et Lich\u2019 episcopus, dilecto in Christo filio perpetuo vicario ecclesie parochialis sancti Michaelis Coventr\u2019 nostre diocesis eiusve vicem gerenti, salutem, gratiam et benedictionem.\nCum nuper Johannes Blumston, Ricardus Hegham, Robertus Crowther, Johannes Smyth, Rogerus Browne, Thomas Butler, Ricardus Falkys et Johannis Gylmyn de Coventria dicte nostre diocesis de et super nonnullis articulis meram heresim sapientibus penes nos infamati existunt et ea occasione auctoritate et mandato nostris capti, adducti et aliquanto tempore pro huiusmodi crimine heresis legitime incarcerati.\nDeinde, coram nobis in ecclesia parochiali sancti Michaelis Coventr\u2019 predicta pro trubunali iudicialiter sedentibus, huiusmodi heresim super quam ut prefertur extiterant diffamati, prout in articulis precedentibus separatim liculentius apparet, veraciter ut tunc expresse asseruerunt: scientes articulos supradictos omnes et singulos fuisse et esse hereticos, falsos et erroneos ac adversus doctrinam sancte matris ecclesie temere procedentes. Volentesque, ut dixerunt, canonicam sequi doctrinam, ab omni heretica pravitate recedere ac ad unitatem sacrosancte ecclesie spontanea et propria voluntate redire, huiusmodi heresim et omnem et omnimodam heresim libere et sponte coram nobis in iudicio palam et publice se abiuraturos et abiurare fatebantur fore paratos.\nNosque, sacrorum canonum instituta immutari, ipsorumque Johannis, Ricardi, Roberti, Johannis, Rogeri, Thome, Ricardi et Johannis tam corporum quam animarum vitam pariter et salutem salvari volentes et intime affectantes prefatos Johannem, Ricardum, Robertum, Johannem, Rogerum, Thomam, Johannem et Ricardum, omnes et singulos articulos supradictos, meram heresim ut liquide patet continentes, necnon et omnem heresim sic in forma iuris abiurandam, iudicialiter admisimus sub modo et forma infrascriptis.\n\nIn Dei nomine, Amen \u2013 ut supra in abiuratione et cetera. Nosque, iuxta iuris peritorum consilium nobis in hac parte assidentium ulterius legitime procedentes tam pro feliciori animarum ipsorum Johannis, Ricardi, Roberti, Johannis, Rogeri, Thome, Johannis et Ricardi salute et salubri correctione eorundemque omnium Christi fidelium per eorum perversam doctrinam maxime infectorum seu inficiendorum, quod absque reformatione prefatorum Johannis, Ricardi, Roberti, Johannis, Rogeri, Thome, Johannis et Ricardi abiuratione necnon partem salutaris penitencie eisdem ea occasione nostro arbitrio indicte in ecclesia vestra et in foro civitatis predicte publicandum fore decrevimus. Que vero penitencia publica in ecclesia vestra et in foro civitatis predicte peragenda, per nos eisdem indicta, sequitur et est talis, videlicet.\nQuod die Veneris proximo post datum presentium prefati Johannes, Ricardus, Robertus, Johannes, Rogerus, Thomas, Johannes et Ricardus et quilibet eorum, nudus pedes et caput, solis liniis vestibus indutus, ab ecclesia sancti Michaelis civitatis nostre predicte ad crucem in foro eiusdem civitatis unum fassiculum lignorum in humeris portet ante processionem solempnem circa horam undecimam ante meridiem coram curato vel vices eius gerenti. Totique populo circumstanti abiurationem heresis sue et omnimodam heresim ac quamcumque partem sue abiurationis ac iuramenti supradicti sub modo et forma predictis sic, ut prefertur, ex eorum mera, libera et spontanea voluntate sic fuisse et esse per ipsos factam palam et publice, eciam in vulgari, fateantur et recognoscant et eorum quilibet fateatur et recognoscat.\nDeinde, post moram dimedietatis unius hore ibidem factam, pro eo quod ymaginem beate Marie de Turre infra precinctum domus Carmilitanorum civitatis nostre predicte situatam vilipenderunt et blasfemarunt, dictos fassiculos ut premittitur ad eandem ymaginem portantes, unam candelam precii unius denarii cum denario in dicta candela affixo una cum fassiculis antedictis quilibet eorum devote peregrinando offerat tunc ibidem.\nDeinde die Dominica proximo tunc futuro prefati Johannes, Ricardus, Robertus, Johannes, Rogerus, Thomas, Johannes et Ricardus in ecclesia sancti Michaelis civitatis nostre predicte tempore processionis, iuxta crucem in eadem processione differendam, solis vestibus liniis induti, nudi pedes et capita, singuli eorum unum fassiculum in humeris differens processionem procedat. Et sic processione finita, ad superiorem gradum summi altaris usque ad offertorii completionem sic morentur et expectent. Et tunc cum curato vel eius vicem gerente, preces et dicta consueta in pulpito dicturo, descendant et ex opposito pulpito stando permaneant quousque huiusmodi sua abiuratio in forma prescripta per curatum antedictum seu vices eius gerentes, toti populo sic astanti, palam, publice et expresse in vulgari plene exponatur. Deinde dictos fassiculos ad ymaginem beate Marie de Turre predictam devote peregrinando offerant et quilibet eorum offerat.\nQuare vobis committimus et mandamus quatenus, dictis diebus ante huiusmodi processionis inceptionem, predictos Johannem Blumston, Ricardum Hagham, Robertum Crowther, Johannem Smyth, Rogerum Browne, Thomam Butler, Johannem Falks et Ricardum Gylmyn ad huiusmodi penitenciam ut prefertur tunc peragendam palam et publice evocetis seu sic evocari faciatis. Nostramque huiusmodi penitencie iniunctionem ac ipsorum Johannis et ceterorum abiurationem ac iuramenti prestationem sic, ut prefertur, in vulgari exponatis seu sic exponi faciatis.\nEt si prefati Johannes, Ricardus, Robertus, Johannes, Rogerus, Thomas, Johannes et Ricardus dictis die et loco coram vobis, ad vocacionem vestram, dictam penitenciam devote subituri comparuerint et fecerint et eorum quilibet comparuerit et fecerit, et quid in hac parte debite fecistis, nos citra xxum sextum diem mensis Aprilis proximum futurum per litteras vestras patentes habentes seriem continentes, auctentice sigillatas, certificetis.\nDatum Coventr\u2019 nostro sub sigillo ix\u00b0 die mensis Marcii anno Domini millesimo cccclxxxvto et nostre consecrationis anno xxvii\u00b0.\n\nQuarum quidem litterarum reverendarum vigore et auctoritate, predictis diebus Veneris et Dominico in ecclesia parochiali sancti Michaelis predicta ante processionis huiusmodi inceptionem, prefatos Johannem Blumston et ceteros ad penitenciam huiusmodi, ut premittitur, peragendam palam et publice evocavi. Vestramque huiusmodi pariter penitencie iniunctionem ac ipsorum Johannis, Ricardi et ceterorum abiuracionem et iuramenti prestationem sic, ut prefertur, in vulgari exposui.\nQui quidem Johannes Blumston, Ricardus Hegham, Robertus Crowther, Johannes Smyth, Rogerus Browne, Thomas Butler, Johannes Falks et Ricardus Gylmyn dictis die et loco, ad dictam evocationem meam, penitenciam huiusmodi devote subituros personaliter statim comparuerunt et quilibet eorum comparuit. Penitenciamque huiusmodi humilime, ut apparuit, perfecerunt pariter et devote. Dictam abiuracionem heresis sue ac heresim quamcumque et quamcumque partem sue abiuracionis ac iuramenti prestacionis supradicte sub modo et forma predictis, sicut prefertur, ex eorum singulorum mera, libera, propria et spontanea voluntate fuisse et esse coram vobis per ipsos factas palam et publice eciam in vulgari recognoscendo et confitendo recognoverunt et confessi sunt tunc ibidem.\nEt sic mandatum vestrum reverendum in omnibus humilime sum executus. In cuius rei.\n\n\n\nMargery Goyte\nActa in manerio de Beaudesert octavo die mensis Aprilis anno Domini millesimo cccclxxxviii0 coram reverendo in Christo patre et domino domino Johanne Dei gratia Coventrensis et Lich\u2019 episcopo.\nNegocium inquisicionis de et super crimine heretice pravitatis contra Margeriam Goyte, uxorem Jacobi Goyte, nuper de parochia de Assheburn dicti reverendi patris diocesis, palam et publice super crimine heresis infamatam, accusatam atque detectam, ut patet in articulis subscriptis meram heresim continentibus seu saltem ad minus heresim sapientibus.\nIn primis videlicet Margeria uxor Jacobi Goyte nuper de parochia de Asshebum Coventrensis et Lich\u2019 diocesis palam et publice infamatur, accusatur, nominatur et impetitur quod ipsa Margeria fuit et sit vera heretica pro eo et ex eo quod ipsa Margeria infra dictam parochiam de Asshebum et in aliis locis circumvicinis predicavit, docuit, tenuit et asseruit quod illud quod presbiteri sublevant supra capita sua tempore misse non est verum corpus Christi, quia si sic esset presbiteri non frangerent illud in tres partes tam leviter et illud deglutirent sicut faciunt, quia corpus Domini habet carnem et ossa et sic non illud quod presbiteri tunc recipiunt.\nItem, dicta Margeria palam et publice ut supra infamatur, accusatur, nominatur et impetitur quod ipsa fuit et est vera heretica pro eo et ex eo quod ipsa palam et publice in locis predictis predicavit, docuit, asseruit, renuit et dogmatizavit quod sacerdotes ementes sexaginta panes pro obolo et monstrantes eos populo dicunt quod de singulis eorum conficitur corpus Christi, populum decipiendo et se ipsos ditando.\nItem, dicta Margeria palam et publice ut supra infamatur, accusatur, nominatur et impetitur quod ipsa fuit et est vera heretica pro eo et ex eo quod in locis predictis predicavit, docuit, tenuit, asseruit et dogmatizavit quod cum Deus primo creasset hominem, quomodo potest homo creare Deum?\nItem, dicta Margeria palam et publice ut supra infamatur, accusatur, nominatur et impetitur quod ipsa fuit et est vera heretica pro eo et ex eo quod in locis predictis predicavit, docuit, tenuit, asseruit et dogmatizavit quod licet Christus natus fuit de beata Maria, tamen non de virgine, quia Joseph erat disponsatus Marie et pluries eam carnali ter cognovit, de cuius semine conceptus erat Christus sicut ipsa concepit filium de semine mariti sui.\nItem, dicta Margeria palam et publice ut supra infamatur, accusatur, nominatur et impetitur quod ipsa fuit et est vera heretica pro eo et ex eo quod in locis predictis predicavit, docuit, tenuit, asseruit et dogmatizavit quod puer conceptus inter parentes christianos non eget sacramento baptismatis.\nSuper quibus autem articulis omnibus et singulis supradictis prefata Margeria, coram dicto reverendo patre ad fideliter respondendum ad sacrosancta Dei evangelia coram ipsa tunc aperta sponte iurata in forma iuris, eisdem articulis omnibus et singulis tam generaliter quam specialiter dicte Margerie per prefatum reverendum patrem clare et distincte expositis in vulgari respondit publice in iudicio fatendo. Et confessa est se omnes et singulos articulos hereticos et erroneos supradictos sic ut prefertur tenuisse, predicasse, docuisse et credidisse.\nDemum tamen dicta Margeria Goyte, per dictum reverendum patrem super veritate fidei orthodoxe sanius instructa, submisit se correctioni dicti reverendi patris et in iudicio sacrosancte ecclesie, asserens se fore paratam ad abiurandum omnes et singulos articulos hereticos et errores supradictos ac omnem et omnimodam heresim.\nEt tunc ibidem coram eodem reverendo patre et aliis notabilibus personis \u2013 videlicet magistris Georgio Strangeweys sacre theologie professore, Ricardo Salter decretorum doctore, Johanne Sharpe in decretis bacallario, magistro Hugone Lehe in artibus magistro, Roberto Pratt in utroque iure bacallario et Thoma Formewerke notario publico et aliis quampluribus tunc presentibus \u2013 abiuravit modo et forma subscriptis tunc ibidem in vulgari.\n\nIn the name of God, Amen. Before yowe the ryght reverent fadur in God John by the grace of God bysshoppe of Coventre and Lich\u2019, I Margeri Goyte late of the parisshe of Assheburn of your diocese and jurisdiction, detectid, defamyd, denouncyd and noysyd to your reverend fadurhed of heresy, errorys and othur articlis evil sonynge, beynge in dome and jugement before your sayde reverend fadurhed and undurstondynge, knowynge and wel perceyvynge that afore this howre I have opynly sayde, affermyd, declaryd and expressyd diverse articlis and opinions erronious and agayns the fayth of hooly churche and contrari to the determination of the same and evill soynynge to the eeris of wel disposyd cristyn peple.\nWherfore I the forsayde Margeri afore yowe the sayde reverent fadur, as hit is permittyd truly and feythfully enformyd, knolage and kno well that the sayde articlis above rehersyd ben erronyous and agaynys the truwe beleve, fayth and determination of hooly churche and ryght evyll sownynge to the eers of wel disposyd cristin peple, willnynge with my pure herte and fre wille to forsake the sayde errours and articlis and all othur errours, heresies and erronious opynyons beinge agaynns the truwe fayth and determination of hooly churche and the unite and determination of the sayde churche and to beleve from this tyme forwarde aftur the techynge of all hooly churche and the determination of the same.\nForthurmore the sayde errours, erronious opynyons and evyl sownynge articlis, as hit is above sayde, and all maner of heresyes, articlis, erronious opynyons and doctrine that is agaynns the truwe fayth and determination of hooly churche I forsake, renounce and abjure and swayre apon this boke that aftur this houre I shall never opynly ny privily holde, declare ny teche heresi nor errours ny no maner doctrine agayns the fayth or doctrine of hooly churche. Ne I shall receyve, favour ny concell, defende, succour ny supporte by myselfe or any othur meane person privili or opynly theyme that holds, techys or mayntenis any suche fals doctrine, nethur to felishyp with theyme, nethur receyve theyme into my hows ny yiffe theyme mete ny drynke, clothynge ny monay, nethur eny othur wise to socour hem.\nForthermore I swayre that if Y may knowe any persons, men or women, suspecte of errours and heresies or fautors, concelours, confortatours, defensours, receptours or that make eny private conventiciis contrari to the comen doctrine of hooly churche, I shall denounce hem to your seyde reverent fadurhed or to your successours or ther offecers or to ther ordinaris as sone as I godeli mey.\nSo helpe me God and holi dome.\n\nFacta huiusmodi abiuracione, prefata Margeria, saniori ducta consilio, bene inteligens quod ipsa pro huiusmodi heresi maioris excommunicacionis sentencia a iure lata fuit involuta, a dicto reverendo patre ab ipsa excommunicacionis sentencia se humiliter peciit absolvi. Et tunc dictus reverendus pater predictam Margeriam Goyte a dicta excommunicacionis sentencia absolvit in forma iuris.\nAc contra eam pronunciavit, declaravit atque processit sub modo et forma sequentibus.\n\nIn Dei nomine, Amen. Nos Johannes, permissione divina Coventrensis et Lich\u2019 episcopus, contra te, Margeriam Goyte nuper de parochia de Asshebum nostre diocesis, in negocio heretice pravitatis legitime procedentes.\nQuia invenimus te heretica dixisse, tenuisse et asseruisse articulos supradictos sed vis, ut asseris, corde puro et non ficto ad sanam doctrinam et ad unitatem ecclesie redire. Ideo, abiurata per te penitus omni predicta heresi in speciali ac omni et omnimoda heretica pravitate, prestitaque cautione de parendo iuri, ab excommunicacionis sententia, in qua ea occasione perstetisti, te absolvimus et sacramentis ecclesie restituimus.\nEt quia in Deum et sacrosanctam ecclesiam Romanam in ea parte temere deliquisti, pro malo exemplo quod Christi fidelibus in huiusmodi heresi tua prestitisti, ut pena tua seu penitencia publica per te peragenda sit metus aliorum, penitenciam publicam subscriptam tibi iniungimus.\nVidelicet quod die Sabbati ante Dominicam in Albis, nuda pedes, aliis vestimentibus induta, ab ecclesia de Asshebum usque ad crucem in foro ville predicte unum fassiculum lignorum in humeris portes, processionem procedas circa horam undecimam ante meridiem. Et ibidem, coram vobis seu vices vestras gerente, totique populo circumstanti, abiuracionem heresis tue et omnimodam heresim ac quamcumque partem tue abiuracionis ac iuramenti supradictorum sub modo et forma predictis sic, ut premittitur, ex tua mera, libera et spontanea voluntate sic fuisse et esse per te factam palam et publice eciam fatearis et recognoscas.\nDeinde, dictis articulis et abiuracione publice perlectis, dictum fassiculum ad predictam ecclesiam coram processione deportes, et illud unacum candela ardente ad ymaginem crucifixi in ecclesia predicta devote peregrinando offeras.\nEt consimilem penitenciam peragas per tres dies mercati ibidem. Et si dictam penitenciam per unum diem mercati ibidem devote peragas, ceteri respectuantur sub spe bone gesture.\n\nRobert Gierke alias Teylour\nActa in palacio reverendi in Christo patris et domini domini Johannis Dei gratia Coventrensis et Lich\u2019 episcopi infra civitatem predictam coram eodem xxvii die mensis Februarii anno Domini millesimo cccclxxxix.\nNegotium inquisicionis super crimine heretice pravitatis contra Robertum Clerke alias Teylour de parochia sancti Michaelis Coventr\u2019 dicti reverendi patris diocesis, palam et publice super crimine heresis accusatus, infamatus et detectus ut patet in articulis subscriptis meram heresim continentibus seu saltim sapientibus.\nIn primis dictus Robertus Clerke alias Teylour palam et publice infamatur, accusatur, nominatur et impetitur quod ipse fuit et est verus hereticus pro eo et ex eo quod idem Robertus infra civitatem predictam predicavit, docuit, tenuit, asseruit et dogmatizavit quod oracio Dominica et salutacio angelica non sunt alicuius effectus et quod dampnabile esset dicere Pater noster et Ave Maria, sed quod totus effectus orationis est in symbolo. Ad quem articulum dictus Robertus respondebat sub hac moderamine, quod oracio Dominica non esset dicenda ab aliquo existente extra caritatem quia tunc esse pocius ad dampnacionem dicentis quam ad edificacionem.\nItem, quod presbiteri habent omnes divicias mundi et tenent aurum et argentum ultra capita sua tempore misse, que melius essent distribuenda inter pauperes. Negat articulum, tamen dicit quod plura bona sunt collata ad ecclesiam que melius essent distribuenda inter pauperes.\nItem, quod ipse scivit facere homines loqui cum Deo, ore ad os.\nItem, dictus Robertus requisitus respondere dictis articulis in vim iuramenti sui, dixit quod noluit iurare coram sacerdote licet mortem sustineret. Demum tamen idem Robertus, per dictum reverendum patrem super veritate fidei orthodoxe sanius instructus, submisit se correctioni dicti reverendi patris et in iudicio sancte matris ecclesie, asserens se fore paratum ad abiurandum omnes et singulos errores et hereticas pravitates et omnem et omnimodam heresim. Et tunc ibidem, coram dicto reverendo patre et aliis notabilibus personis, omnem et omnimodam heresim penitus abiuravit et crucem propria manu in signum abiuracionis sue huiusmodi fecit.\nFactaque huiusmodi abiuracione, predictus Robertus, saniori ductus consilio, bene inteligens quod ipse pro huiusmodi heresi maioris excommunicacionis sententiam a iure latam fuit involutus, a dicto reverendo patre ab ipsa excommunicacionis sentencia se humiliter peciit absolvi. Et tunc dictus reverendus pater dictum Robertum a dicta excommunicacionis sentencia absolvit in forma iuris et penitenciam subscriptam iniunxit.\nVidelicet quod die Dominica ex tunc proximo sequente dictus Robertus, nudus pedes et caput, ante processionem unum fasciculum lignorum in humeris portet. Et sic stando coram pulpito, dictos articulos sibi per executorem officii publice perlectos fateatur et recognoscat se penitus abiurasse, et time ibidem publice abiuret cum effectu.\nEt curatus certificaverit viva voce quod dicta penitencia fuit humiliter peracta.\n\n\nJohn Sheperde\nActa habita in ecclesia cathedrali Lich\u2019 xiii die mensis Novembris anno Domini millesimo quingentesimo tercio coram venerabilibus viris magistris Johanne Yotton, decano, et Georgio Strangwais, eiusdem ecclesie canonico residente, sacre theologie professoribus, reverendi in Christo patris et domini domini Galfridi permissione divina Coventr\u2019 et Lich\u2019 episcopi in negocio inquisicionis de et super crimine heretice pravitatis contrajohannem Sheperde parochie de Bolton super Moores dicto reverendi patre super crimine heresis infamatum, accusatum atque detectum, ut patet in articulis meram heresim continentibus, seu saltem heresim ad minus sapientibus, commissariis specialiter deputatis sufficienterque constitutis.\n\nIn the name of Gode, before you right worshipfull maisters M. John Yotton and George Strangwais, doctors of divinite and yn thys behalfe commissaries to the reverend fader in God Geffrey by the grace of God busshopp of Coventr\u2019 and Lich\u2019 sufficiently deputed, I John Scheperde of the paresh of Bolton on the Mooris of the diocese and jurisdiction of the seyd reverend fadre detected, diffamed, accused, denownced and noysed to the fore reheresed reverende fadre of errowris, heresy and other articles evyll sownyng; being in dome and jugement of the seyd reverend fadre and you his commissaries, and undrestondyng, knowyng and well perceving that afore thys howr I the foreseyd John opynly seyde, affermed, declared and expresly held diverse articles and opynyons erroneows and agenst the fayth of the holy church and contrary to the determination of the same and evyll sowyndyng in the eris of well disposid cristen men.\nWherefore I the foreseyd John, afore you worshypfull maisters John and George, commissaries to the reverend fadre above named sufficientlie deputed, as it is permitted, trulie and feythfully enformed, knowledge and know well that the seyd articles rehersed bene erroneows and agenst the true beleve, fayth and determinacion of hooly church and right evyll sowndyng to the eris of well disposed cristin people; willing with my pure hart and free will to forsake the seyd erroures and articles and all other erroures, heresies and erronyows opinions being agenst the true faith and determinacion of holy church and unitee of the same and to beleve from hensforward aftur the techyng of all holye churche and the determinacion of the same.\nFurthermore the seyd erroures, erronyous opinions and evil sowndyng articles, as it is above seyd, and all other maner of heresies, articles, opinions and doctrine that be agenst the true feyth and determinacion of hoolie church I forsake, renownce and abjure and swer apon thys booke that aftur thys howre I shall never opynlye ne privelie holde, declare ne teche heresie, errowres ne eny othyr maner of doctrine agenst the faith and doctrine of hoolie church; ne yet shall nott receive, favour ne councell ne defend, socour or maynteyneth ony such false doctrine nether to felishipp with them wetinglie ne comforte them nether receve them into my howse, gete them mete as drincke, clothing ne money, nether in ony other wise to socour them.\nFurthermore I swere that yef Y may know ony persons, men or women, suspecte of erroures and heresies or faverers, concelers, conforters, defenders, receptors or that make ony private conventicles contrary to the common doctrine of hoolie churche, I shall denownce them to the seid reverende fadre or to his successors, ther officers or ther ordinaries as soone as I goodlie may. Soo help me god and hoolie doome.\n\nFacta huiusmodi abiuracione, prefatusJohannes Sheperde, saniori ductus consilio, bene intelligens quod ipse pro huiusmodi heresi maioris excommunicacionis sentenciam a iure lata fuerat involutus, a dictis venerabilibus commissariis humiliter peciit se ab ipsa excommunicationis sententia absolvi. Et tunc alter commissarius predictus, videlicet magister ..., predictum Johannem a dicta excommunicationis.\n\n\nIn Dei nomine, Amen. Nos, Johannes Yotton, sacre theologie professor, decanus ecclesie cathedralis Lich\u2019, reverendi in Christo patris et domini domini Galfridi permissione divina Coventr\u2019 et Lich\u2019 episcopi in hac parte commissarius, cum ea clausula \u2018coniunctim et divisim\u2019 sufficienter et legitime deputatus, contra te Johannem Sheperde, dicti reverendi patris diocesis in negocio heretice pravitatis legitime procedentes. Quia invenimus te heretica dixisse, tenuisse, asseruisse, predicasse et dogmatizasse articulos tibi obiectos separatim, sed quia vis, ut asseris, corde puro et non ficto ad sanam doctrinam et ad unitatem ecclesie redire. Ideo, abiurata per te penitus omnimoda predicta heresi in speciali, ac omni et omnimoda heretica pravitate in generali, prestitaque cautione de parendo iuri ab excommunicationis maioris sententia qua ea occasione perstetisti, te absolvimus et sacramentis ecclesie restituimus. In nomine Patris etc.\n\nRobert Silkby\nRobertus Silkby civitatis Coventr\u2019, sutor, dictis die et loco, etatis xl annorum.\nIuratus et examinatus, et primo ubi moram traxit, dicit quod in Leicestria et xviii annis Coventr\u2019.\nPreterea interrogatus an unquam conversatus fuit cum Johanne Holywode et aliis communicantibus contra sacramentum altaris, dicit quod interfuit cum Johanne Peyntour alias Atkynson juniore et Johanne Peyntour alias Davy seniore necnon Johanne Cutler alias Jonson, Balthasar Shugborowgh et Thoma Flesshour in domo eiusdem Thome, ubi communicacionem habuerunt de evangeliis. Et fatetur se habuisse hec verba: \u2018Whate can the preiste make of a morsell of brede et cetera? Shuld he make God and ete hym todaie and do likewise tomorowe?\u2019 Et similiter de his verbis, \u2018hoc est corpus meum\u2019, ut supra in deposicione Johannis Holywod.\u2019\nEt fatetur Aliciam Rowley huiusmodi communicacioni sepius interfuisse in domo sua. Que, ut asserit, heretica est.\nEt Rogerus Londesdale eiusdem secte est. Qui in domo sua propria, presente tunc Johanne Davy una cum isto deponente, disputavit contra sacramentum altaris et cetera, ut supra.\nDicit insuper Rogerum, Hachet,\u2019 Thomam Bond et uxorem cuiusdam Gaest senioris de ... Jonson, cutler, de eadem eiusdem secte esse.\n... Shugbrowgh erat executor testamenti magistri Johannis ... Coventr\u2019.\nPreterea fatetur se dixisse quod magis conferret ad salutem anime erogare pecuniam in elemosinam quam in oblaciones ymaginum, quas truncos mortuos appellavit.\nDicit etiam quod interfuit in domo Thome Flesshour sepenumero ... Balthaser Shugborowgh publice legentem librum continentem heresim ... Balthaser satis bene novit istum fuisse ... deponentem publice verba habuisse contra ... atque ritum suum approbavit ....\n... preterea quod Johannes Bouway de Bristol ... opiniones suas tam contra sacramentum altaris ... et cetera. Et secum disputationem habuit in ... Johannis Holywod.\nFatetur insuper se interfuisse ... manent\u2019 in Mylne lane unacum Alitia ..., ubi audivit dictam Aliciam publice legentem evangelia ... scripta. Et preterea audivit eam dicentem de ... ymaginibus flendas, asserendo quod melius applic\u2019 ... pauperum. Et non vult aspicere sacramentum elevationem ... istum deponentem ut non intueretur illud et ... passionis Christi, ita quod acciperet eum ... passionis Christi et non pro vero corpore.\nInterrogatus an unquam habuit haec verba vel eis similia in effectu, \u2018It is a prety falshod of ... preistes to buy a C caks for a peny and sell them ageyn for ... obol\u2019, dixit quod credit se talia verba habuisse.\nInterrogatus an aliquos libros habuit aut habet continentes heresim, habuit ut asserit sed non habet. ... dicit quod erant doctoris de Ybstock, cui eosdem remisit ... magistri Kent rectoris de Staunton,\u2019 quos eidem remisit.\n\nJohn Jonson\n... die mensis anno Domini et loco supradictis.\nJohannes Jonson de Byrmyngham, cutler, etatis circa xl annorum.\nComparens coram domino et interrogatus de articulis omnibus\nquibus Robertus Sylkby et alii respondebant, nichil effectualiter voluit fateri.\n\nThomas Flesshor\nPrefato die mensis, anno et loco et die xxviii.\nThomas Flesshour etatis lxvii annorum civitatis Coventr\u2019, ubi moram\ntraxit per spacium xl annorum, natus fuit in parochia de Preston in Amundremes, ut asserit.\nIuratus et diligenter examinatus ut supra, et primo an novit aliquos suspectos de heresi, dicit quod Balthaser Shugborowe, Robertus Sylkby, Johannes Peyntour junior et Johannes Peyntour senior necnon Rogerus Landesdale atque Rogerus Bromley sporier, qui iam mortuus est, sepenumero communicacionem habuerunt de evangeliis et sacramento altaris; et presertim Alicia Rowley, Rogerus Landesdale, Johannes Peyntour junior in domo dicti Rogeri, ubi etiam alius extraneus cum uxore sua interfuit, communicacionem contra presbiteros habuerunt.\nFatetur se recepisse in domo sua dictum Balthaser et alios atque audivit prenominatum Balthaser legentem evangelia atque mandata Anglice scripta, prout continentur in quibusdam libris remanentibus iam apud dominum, tunc autem in sua custodia existentibus.\nInterrogatus a quo habuit huiusmodi libros, dicit quod circiter annos xviii elapsos habuit eosdem libros a quodam Rogero Brown, ea lege ut ipsos supranominato Balthaser traderet: quod infra novem dies immediate sequentes fecit. Et Balthaser huiusmodi libros recepit et penes se per spacium trimestre servavit. Deinde quosdam illorum ... sit dictus Balthaser ad istum deponentem, quosdam vero penes se retinuit. Et idem Balthaser multotiens hospitatus apud istum deponentem, huiusmodi libros legit, presentibus Roberto Silkby et aliis.\nInterrogatus am cremavit huiusmodi libros aut eosdem ordinario denunciavit, dicit quod non.\nAudivit Aliciam Rowley circiter festum sancti Michaelis ad annum emensum in domo Rogeri Landesdale librum de mandatis legisse, et Landesdale alium librum post lecturam dicte Alicie.\nDicit preterea dictam Aliciam fuisse et esse suspectam de et super heretica pravitate multis annis.\nFatetur etiam se audivisse dictos Balthaser, Aliciam, Rogerum Landesdale, Sylkby et alios verba habuisse contra venerationes et oblationes ymaginibus flendas atque contra peregrinaciones et cetera.\nDicit etiam quod Rogerus, Hachet et Thomas Bonde cum aliis supranominatis ... interfuerunt et communicaverunt de et super premissis et presertim de quodam libro intitulato super vita Thobie et cetera.\nDicit quod Matheus Maklyn, fullor, habuit libros varios de et super heresi et quod idem Matheus est hereticus et cetera.\nFatetur quod ... Johanna, nuper relicta Padland nunc autem uxor magistri Smythe, fuit et est ....\n\nRobert Silkby\nxxviii die mensis anno domini et loco supradictis.\nRobertus Silkby, examinatus denuo de et super conversacione sua cum aliis, utputa Margeria Lacock quondam relicta Hugonis Stubbe, dicit quod Balthaser Shugborowe et iste deponens interfuerunt insimul cum ipsa Margeria et communicacionem habuerunt de et super articulis contra sacramentum altaris et cetera.\nDicit etiam quod dicta Margeria est eiusdem secte et opinionis cum Balthaser et aliis supranominatis.\nInterrogatus utrum ab aliis complicibus suis ei consultum fuit et sub iuramento confirmatus ut secreta sua non celaret, dicit quod non.\nEt dicit quod dominus Radulphus Kent, nepos magistri Willelmi Kent nuper rectoris de Staunton, post obitum dicti M. Kent venit ad istum deponentem et nunciavit ei de obitu dicti magistri Kent.\nEt fatetur se dixisse antea Johanni Holywod quod dictus dominus Radulphus optime scivit legere et quod multociens ei in libris continentibus heresim legit.\nDicit preterea dictum dominum Radulphum executorem fuisse in testamento dicti magistri Kent, de qua re presumendum est. Et ita credit iste quod idem dominus Radulphus huiusmodi libros penes se servat, satisque bene novit istum deponentem et avunculum suum predictum eiusdem secte et opinionis fuisse.\n\nJohn Jonson\nDemum, xxviii\u00b0 die mensis et anno atque loco suprascriptis, idem Johannes, oneratus iuramento corporali ad dicendum veritatem super interrogatis, et examinatus primum de etate, dicit quod agit xxxviimum annum sue etatis et natus erat in Skelton prope civitatem Ebor\u2019. Et erat apprentitius cum quodam Ricardo Wilcocks, bladesmythe in Seecole lane prope carcerem de Flete. Cum quo Ricardo, ut asseruit, moram traxit per spacium xiiii annorum. A Londinio venit ad Maydestone, ubi cum quodam Dunham, cutler, operatus est per spacium semestris.\nEt postea mansit cum Rogero Brown in civitate Coventr\u2019, antea abiurato. Qui eum in opinionibus hereticis primo instruxit una cum confiliis magistri Johannis Physici et Johannis Smyth, scissoris, qui iam mortui sunt. Et a civitate Coventr\u2019 recessit Gloucestriam, ubi cum quodam Roberto Gilbert, cutler, per annum et dimidium moratus est. Ab eo autem oppido contulit se demum civitati Coventr\u2019. Ibique, cum quodam Lodge, quasi per spacium semestris mansit. Inde venit ad prioratum de Maxstock, ubi duos ... moram ....\nPost hoc adiit Bristolliam atque ibi in parochia sancti ... cum quodam W... est ferme per spacium trium annorum, ubi conversatus est ... Ratcliff stre te,\u2019 ... Bouway textore, et patre suo\u2019 et Henrico Padwell, cutler, qui iam .... Et cum ipsis habuit communicacionem contra sacramentum ..., oblaciones, ymagines et peregrinaciones. Et ipsi similiter communicaverunt cum isto deponente. Et dicit prefatum Bouway et alios super suspicionem heretice pravitatis deprehensos fuisse et penitenciam egisse, ut postea ....\n... Bristollia accessit ad Taunton, ubi morabatur ad ixem septimanas ... in Britoniam. Et a Britonia ad Burdewos, ubi ... Sanctorum usque initum xlmc. A Burdewos ... prope Holboum cross, bladsmyth, per .... A Londinio iterum rediit Coventriam, ubi cum ... Brown mansit per spacium dimidium anni et ... Rogero Landesdale, qui eum instruxit contra ... est, quemadmodum omnibus notum est ... affirmat eque malus et perversus in opinionibus .... Idem, dicit de Roberto Hachet et Boune, qui heretic\u2019 ... preterea quendam Robertum Bastell una cum ...own et Alicia Rowley. Que Alicia dedit ei ... sepenumero et communicavit contra peregrinaciones, ecclesiam et presbiter\u2019 ..., isto deponente presente.\nEt interrogatus de conversacione ... dicit quod in consciencia sua erat eo tempore dicta Alicia ... secreto vocabulo inter eos, ubi convenerunt simul dicit ... \u2018... and God blesse you\u2019. Et dicit quod opinio est inter eos quod non faci... sculptele.\nDicit etiam uxorem Rogeri Landesdale sepe audivisse sponsum ... legentem et heretica est sua opinione.\nA Coventria contulit se ad Byrmyngham, ubi nunc moram trahit et traxit ad spacium iiijor annorum. Et conversatus erat ibidem cum Ricardo Gest et Johanne Gest atque uxore sua. Idem Ricardus et Johannes habuerunt cum isto sepe communicacionem contra peregrinaciones, ymagines sanctorum et oblaciones necnon contra sacramentum altaris.\nEt dicit quod Ricardus Gest, ut recolit, tribus annis elapsis, misit istum deponentem ad quendam Spon, lanium civitatis Coventr\u2019, pro quodam libro remanente in custodia eiusdem Spon. Et idem Spon respondit se velle tradere sibi librum pro eo quod nummos pro huiusmodi libro ab eis, quorum nomina iste nescit, colligere non potuit. Non tamen eo tempore deliberavit isti deponenti librum. Tercia tamen vice iste deponens comitatus est eum ad domum Rogeri Londesdale et ibi dictus Spon tradidit ei librum. Quem vero librum continuo iste deponens commisit custodie Roberti Silkby. Et postea, quando iste deponens rediit ad dictum Silkby pro huiusmodi libro, responsum erat eidem a prenominato Silkby quod eundem librum attulit in comitatu Leicestr\u2019 et, petenti isti nummos pro eodem libro, dedit ei a tike of a fedurbed.\nInterrogatus an novit effectum huiusmodi libri, dicit quod erat de huiusmodi perversis opinionibus quas Ricardus Gest et Johannes predicant et favent. Fatetur verba contra sacramentum altaris fuisse prolata ab omnibus per eum superius accusatis, sub eo tenore qui continetur in deposicione Roberti et Johannis Holywod. Dicit quod audivit Bradeley legentem ad ... annos elapsos ... domo sua.\nEt dicit quod Villers fuit sue opinionis et mutuatus est isti nummos variis temporibus et conversatus est secum. Novitque istum fuisse hereticum et Bradeley idem novit. Et Villers habuit communicacionem cum isto contra peregrinaciones et ymaginum veneraciones. Et Bradeley idem fecit. Non tamen habent verba contra sacramentum altaris.\nIdem dicit de Bambrooke, a quo sepius audivit huiusmodi verba que ab aliis prenominatis. Credit quod uxores Bradeley et Bambrooke sunt eiusdem secte, que erant audientes communicacionem maritorum suorum.\n\nJohn Atkynson\nxxixno die mensis anno et loco supradictis.\nJohannes Atkynson civitatis Coventr\u2019 peyntour etatis circiter xxii annorum.\nIuratus atque examinatus et cetera ut supra, et primo ubi natus fuit, dicit quod in parochia de Garstange prope monasterium de Cokersand.\nInterrogatus ulterius de conversacione sua cum Balthaser, Silkby et aliis supranominatis, negat omnino conversationem cum eisdem aut noticiam opinionis eorundem.\nEt sic remisit eum dominus carceribus.\n\nRoger Landesdale\nDie, mense, anno Domini et loco suprascriptis.\nRogerus Landesdale civitatis Coventr\u2019, scissor, etatis lxiii annorum. Iuratus atque examinatus, confessus est prima fronte se annum ante\ndiem obitus Rogeri Brown opiniones hereticas favisse et libros de et super heresi confectos legisse.\n\nJohn Atkynson\nPostea, videlicet penultimo die mensis anno Domini et loco supradictis, interrogatus prefatus Johannes Atkynson an habuit conversationem cum Silkby et aliis, ratificando opiniones eorundem, fatetur se interfuisse in parco unacum Johanne Holywod, Silkby et Flesshour et quod audivit prenominatum Johannem Holywod legentem ibidem in quodam libro contra sacramentum altaris et cetera. Negat tamen se favisse opinioni eorundem.\nEt ubi Silkby repetit ei in facie coram domino quod eiusdem opinionis et secte erat cum ipso Silkby, omnino negavit.\n\nRoger Landesdale\nEt idem Rogerus, die ultimo mensis anno Domini et loco supranominatis, comparens coram domino, fatebatur quod uxor sua audivit eum legentem sepenumero in huiusmodi libris et quod opinionibus hereticis favet.\nEt quod Johannes Davy peyntour, nunc Leicestriam commorans, unacum fratre eiusdem Johannis, etiam pictore, ut credit, presente Silkby, audivit istum deponentem multotiens in et super huiusmodi libris legisse. Et in hac parte accusat Johannem Atkynson pictorem.\nDicit insuper quod Thomas Acton, purser, et Robertus Peg, pictor, civitatis Coventr\u2019 audiverunt eum legentem. Unius et eiusdem secte cum eo sunt.\nFatetur insuper quod Johannes Spon, dicte civitatis lanius, eum legentem in huiusmodi libris sepius audivit et quod opinionibus suis hereticis favebat.\nIdem dicit de uxore Roberti Hachet.\nFatetur etiam quod infra trimestre emensum, Alicia Rowley accessit ad domum istius deponentis, afferens secum librum super epistolis Pauli Anglice scriptum. Et audivit istum deponentem legere super eodem libro in presentia uxoris sue. Et librum ipsum denuo ad domum suam propriam dicta Alicia reportavit. Dicit preterea se mutuo alium librum de tota vetere lege Anglice confectum, ad modum portiforii, per manus Thome Bown, servientis Roberti Hachet, ad annum et ultra de predicta Alicia Rowley habuisse Et deponit ulterius quod prenominata Alicia habuit eo tempore ab isto deponente librum intitulatum De vita Thobie. Et quod infra duos annos superiores, eadem Alicia Rowley istum deponentem audivit sepe legentem et insimul communicacionem habuerunt contra sacramentum altaris sub hiis verbis: \u2018Cum videris sacrosancti dominici corporis levationem in altari, cogita de vero corpore Christi in celis et non de hostia et cetera.\u2019 Et fatetur quod non credidit verum dominicum corpus ibi fuisse sed in celis. Interrogatus ubi et a quibus libros habuit quos in domo sua tenuit dicit etiam quod a Johanna, nunc uxore Ricardi Smythe, quendam librum ... habuit Quem, postquam eundem exemplatus est, tradidit predicte Johanne. Que Johanna ... librum habuit in titulatum Actus apostolorum in Anglicis translatum.\nDicit ... librum alium super epistolis Pauli in amplo volumine a quodam Johann\u2019 ... nunc mortuo habuisse.\nDe quo autem librum de mandatis habuit, nescit deponere.\nReliquos vero libros ad numerum quinque confessus se habuisse de\ndicta Johanna Smyth. Quam asserit esse eiusdem secte et opinionis cum eo. Et fatetur quod infra sex septimanas audivit istum deponentem dicta Johanna legentem.\nEst alius etiam, ut asserit, Ranulphus ..., textor apud Allesley ex opposito ecclesie in vico ducente versus parcum manens, huiusmodi secte et opinionis favens. Cum quo, ad duos annos elapsos, communicaciones in quadam clausura ... suam de et super opinionibus hereticis habuit.\nInterrogatus de secreto vocabulo inter eos dicit, \u2018May we all drinke of a cuppe and at the departing, God kepe you and God blesse you\u2019.\nInterrogatus de Thoma Bayly, dicit quod semel ad spatium sex annorum, ut recolit, iste deponens in domo eiusdem Thome Bayly cum eodem Thoma communicacionem habuit super evangeliis Mathei. Ex eo tempore nullam conversationem cum dicto Thoma habuit, ut asserit. Dicit insuper dictum Thomam Bayly habuisse varios libros quos non novit nisi ex relatu. Deponit etiam quod Robertus Hachet sepe conversatus fuit cum prenominato Thoma Bayly.\nInterrogatus de Gest seniore et juniore, dicit quod cum Gest juniore et Johanne Jonson, cutler, communicationes habuit contra sacramenta ecclesie, non tamen cum eisdem simul et coniunctim sed divisim. Et dicit quod Gest senior habuit librum valde pulcrum de et super nova lege in Anglic\u2019 traductum, quem Spon postea habuit et Silkby ab eodem Spon.\nInterrogatus de conversacione domini Thome Gest capellani, nescit, ut asserit, deponere.\nInterrogatus de Balthaser, dicit quod sepe communicaverunt insimul de et super opinionibus huiusmodi hereticis, ut supra in deposicionibus tam sua quam aliorum.\nDicit etiam quod Matheus Markelond in parvo Parke strete,\u2019 eiusdem secte et opinionis est cum eo et aliis supranominatis. Qui secum de huiusmodi opinionibus hereticis multotiens communicavit. Et idem Matheus librum habet, ut asserit, de evangeliis sancti Johannis.\nIdem dicit de quodam Ricardo, alienigeno, pictore, nunc commorante apud Leicestriam cum Johanne Davy, pictore. Dicit preterea quod opinionem tenuerunt episcopos et alios iudices ecclesiasticos non posse excommunicacionis sentenciam fulminare, sed quod si alicui maledixerint, non est timenda eorum sentencia.\nDicit preterea quod ... Wrixam, glover, ex opposito signi Corone moram trahens in Coventria, interfuit secum multotiens et communicationem habuit secum de opinionibus hereticis ut supra.\nIdem Rogerus interrogatus preterea quare credit Johannem Spon fuisse hereticum, dicit quod ob eam causam quod idem Johannes attulit sibi quendam librum de et super vetere iure in Anglic\u2019 traductum.\nFatetur insuper dictus deponens se quendam librum de et super heretica pravitate, continentem in primo folio, \u2018At the begynnyng whan God man\u2019, ... Johanna nuper relicta magistri Padland, nunc autem uxore magistri Ricardi Smyth, exemplandum habuisse. Quem librum iste idem prenominate Johanne postea remisit, ut asserit.\nDicit quod Bradeley unacum uxore sua et Bambrooke presentes fuerunt sepius in domo Bambrooke. Et audierunt istum communicantem, ut supra.\nHawkyns est eiusdem opinionis, ut iste et Bown asserunt.\nHolbache et uxor sua fuerunt eiusdem secte et iste habuit communicacionem secum in parco.\nDerlyng sepe habet communicationem de quattuor ordinibus ecclesie. Fatetur de Davy Clerc coryer.\nDicit etiam quod Revys fuit eiusdem secte et opinionis.\nDicit quod Thomas Kylyngworth, cooper in Flete strete Coventr\u2019,\ninterfuit cum isto et audivit istum communicantem contra sacramentum altaris et cetera. Et idem dicit de Johanne Cropwell wyer drawer. Et isti duo, ut asserit, favebant opinionibus suis, et hoc ad decem vel duodecim annos.\nIdem dicit de Hugone Parret, qui interfuit cum isto infra quaternum anni et audivit atque favebat ut supra\n\nSymon\nSymon deposuit coram domino quod Hugo Parret, Landesdale et uxor sua rettulerunt sibi quod Jo Clerc fuit hereticus.\n\nMargery Locock\nUltimo die mensis anno Domini et loco supradictis.\nMargeria Locock, uxor Henrici Locock, civitatis Coventr\u2019, girdeler, nuper uxor Hugonis Stubbe.\nIurata et examinata, dicit quod non modo temporibus primi mariti sui, videlicet Hugonis antedicti, verum etiam in diebus istius Henrici, conversabatur cum Landesdale, Silkby et aliis. Et presertim infra annum in domo prefati Rogeri Landesdale, unacum uxore eiusdem Rogeri, lecturam a sepenominato Rogero in libris heresim continentibus audivit et opiniones hereticas favebat.\nEisdem opinionibus tunc publice coram domino prorsus renunciavit.\nSed dominus, propterea quod timetur de repudiacione a viro suo facienda, distulit abiurationem solempnem eidem iniungere faciendam. Et eam, ad perimplendum penitenciam sibi iniungendam iuramento corporali oneratam ad cautelam, absolvit et cetera.\n\nAlice Rowley\nEisdem die et loco comparuit coram domino Alicia Rowley civitatis Coventr\u2019, relicta Willelmi Rowley eiusdem civitatis Coventr\u2019 nuper mercatoris, de et super certis opinionibus hereticis accusata.\nIurata et examinata et primo utrum antea propter suspitionem heresis fuerat conventa in iudicio, fatebatur quod sic, presertim coram domino apud Coventriam.\nInterrogata an ab anno Domini millesimo quingentesimo sexto conversata fuit cum Rogero Landesdale et aliis supranominatis, aut eorundem aliquem in libris heresim continentibus legentem audivit, vel opinionibus eorundem favebat, negat.\n\nRobert Hachet\nPrefatis die et loco comparuit coram domino Robertus Hachet civitatis Coventr\u2019, alutarius, etatis lx annorum, de et super heretica pravitate detectus et cetera.\nIuratus atque examinatus et primo de conversacione sua cum Landesdale, Silkby et aliis, fatetur se interfuisse cum eisdem sepenumero et audivisse eosdem contra sacramentum altaris verba habuisse, ut supra.\nDicit etiam quod Matheus Maclyn, fullo in parvo Parke strete proxime domo magistri ..., scit memoriter evangelium, \u2018In principio erat verbum\u2019. Et dictus Matheus sepenumero conversabatur cum Landesdale, Silkby et aliis.\nFatetur etiam quod Alicia Rowley audivit Landesdale legentem in presentia istius.\nEst preterea alienigena pictor apud Leicestriam, qui in huiusmodi libris continentibus heresim adeo instructus est et expertus, ac ipse idem in oracione Dominica est, cuius nomen Londesdale scit et adduxit eum ad istum deponentem.\nDicit insuper quod Robertus Peg, pictor in Gosforde strete, fuit eiusdem secte per vii annos elapsos cum isto et ceter\u2019.\nBalthaser Shugborowe etiam hereticus est, de quo deponit cum aliis.\nDicit insuper quod Johanna relicta Padland, nunc autem uxor Ricardi Smyth, suspecta est de heresi. Nam, ut asserit, quemadmodum publica vox se habet, eadem Johanna libros continentes heresim habuit.\nDicit etiam quod Johannes Spon, lanius, interfuit bis vel ter in domo Landesdale ad duos annos elapsos, audiendo eundem Landesdale unacum isto deponente legentes libros heresim et cetera.\nDeponit quod Thomas Bownd, famulus suus, hereticus est. Qui iam aufugit.\nUxor Thome Trussell, hosier, librum habet de veteri testamento. Mulier est gravida et prope partum. Liber erat Thome Forde.\nThomas Acton purser de Coventr\u2019, prope Jordan Well\u2019 erat unus de primis qui istum ad huiusmodi hereses provocavit et allexit. Et sepenumero conversabatur cum Alicia Rowley.\nRelatum etiam erat, ut asserit, quod doctor Alcock de Ybstock erat huiusmodi secte.\nCredit quod dominus Radulphus Shor libros habet erroneos.\nDicit etiam quod Gest senior et junior sunt suspecti. Et Gest senior librum habuit de heresi. Et eundem librum dominus Thomas Gest habuit secum per annum in domo patris sui.\nInterrogatus de vocabulo secreto inter eos, \u2018May we drinke of the same cupp\u2019.\nDicit insuper uxorem suam novisse secreta et opiniones suas. Non tamen eisdem, ut asserit, favisse.\nDicit preterea quod uxor Thome Acton predicti est heretica cum viro suo.\nInterrogatus quare dicit Gest seniorem esse huiusmodi secte, respondit propterea quod audivit eundem Gest, postquam maritavit uxorem Johannis Smyth, nuper de Coventr\u2019 scissoris abiurati, dicentem sibi quod uxor sua allexit eum ad opiniones suas hereticas, quibus, ipse affirmavit, favebat.\nEt dicit quod uxor Gest junioris pessima est in opinionibus hereticis et quod erat famula uxoris dicti Johannis Smythe ... erat in huiusmodi opinionibus et cetera.\nEst alius Ranulphus ... textor ... eiusdem secte et opinionis.\nThomas Clerc, hosier, serviens ..., fuit eiusdem secte et legebat super quodam libro heresim continente \u2013 qui liber ut iam credit transmissus ad Bristolliam et ibidem crematus erat \u2013 isti deponenti ad vii annos elapsos.\n\nJohn Atkynson\nTandem tamen, videlicet secondo die mensis Novembris anno Domini et loco supradictis, idem Johannes Atkynson, comparens coram domino, fatebatur quod conversatus fuit cum Roberto Silkby et Johanne Davy, peyntour. Qui eum primo, ut asserit, allexerunt ad hereses.\nInterrogatus cuius etatis erat quando primo a patria sua venit, dicit quod circiter etatem octo annorum. Et tunc venit ad quendam dominum Willelmum Coor,\u2019 avunculum suum, cum quo moram traxit per spacium trium annorum. Et postea erat apprenticius Coventr\u2019 cum quodam Jacobo Reynesford. Et ibi moratus est ultra tres annos. Deinde rediit ad dictum avunculum suum et mansit secum per dimidium anni. Ab avunculo suo contulit se ad Warwicum, ubi morabatur per annum et dimidium. Et a Warwico migravit ad dominum Latemer, doctorem, cum quo moram traxit per annum. Deinde rediit Warwic\u2019, ubi mansit per annum. Ab eo loco venit ad Stichall, ibique moratus est per annum. Et a Stichall venit Coventr\u2019, ubi operatus est in Signo Angeli per annum et ultra. Et ab eo tempore continuo moram traxit apud Coventriam quasi per spacium duorum annorum.\nEt dicit se primum audivisse dictos Robertos Sylkby et Johannem Davy et eorum dictis credidisse eo tempore quo operatus est in Signo Angeli, videlicet ad tres annos preteritos. Et fatetur dictos Robertum et Johannem Davy dogmatisasse contra sacramentum altaris, peregrinaciones et cetera, ut supra continetur in deposicionibus aliorum, quorum dogmatisacionibus fidem habuit.\nDicit insuper quod Abel et, ut recolit, Silkby retulerunt ei quendam Willelmum Grevis, skynner, Coventr\u2019, esse opinionis et secte eorundem. Sed ... hac parte dixerunt necne nescit deponere quandoquidem non ... cum dicto Willelmo, ut asserit.\nAudivit preterea Thomam Bown ... sonant\u2019 heresim, que non recolit sed credit ipsum Thomam esse unius secte et opinionis cum ipso et aliis.\nFatetur etiam se multotiens interfuisse in domo Rogeri Landesdale et eum in libris continentibus heresim legentem audivisse.\nEt fatetur articulum de Johanne Davy et Ricardo Dowcheman, qui ambo sunt heretici, ut asserit. Et idem Ricardus habet librum in vernacula sua.\nEt dicit se audivisse a Thoma Bown quod magister Pisford est huiusmodi secte et opinionis.\nDicit ad tres annos elapsos se fuisse in domo Thome Acton, ubi vidit librum de mandatis ablatum extra quendam cistam in tabula per dictum Thomam et cetera.\n\nThomas Bown\niii Novembris anno Domini et loco suprascriptis.\nThomas Bowne civitatis Coventr\u2019, sutor, etatis xl annorum.\nIuratus et examinatus et primo ubi natus fuit, dicit quod apud Chorlebury prope Banbury. Et a decimo sue etatis anno traxit moram continuam apud Coventriam, ut asserit, ubi audivit Rogerum Londesdale legentem in libris continentibus heresim et conversabatur cum Roberto Hachet, Roberto Silkeby et aliis.\nEt dicit quod quidam Ricardus Weston, quondam famulus domini Johannis Halse, nuper Coventr\u2019 et Lich\u2019 episcopi, eum primo allexit et provocavit ad huiusmodi hereses.\nFatetur insuper quod audivit dictum Rogerum et alios communicantes contra sacramentum altaris, prout continetur in deposicionibus aliorum.\nDicit etiam quod opinionibus contra peregrinationes, ymaginum oblationes et sanctorum venerationes favebat.\nDe Roberto Peg, concordat cum Hachet et Londesdale.\nEt fatetur quod quendam librum de epistolis Pauli, ut recolit, infra tres annos elapsos ab Alicia Rowley habuit mutuo nomine Rogeri Londesdale. Quem librum ad eundem Rogerum continuo attulit.\nEt eadem Alicia infra idem tempus dogmatisavit isti deponenti quod tempore elevationis eucaristie crederet hostiam ibidem esse oblatam spiritualiter in memoriam passionis Christi, et sic reciperet hostiam spiritualiter recolendo passionem Christi. Dogmatisavit etiam dicta Alicia isti deponenti, \u2018Quomodo potest creatura Deum, creatorem suum, formare?\u2019 et cetera, ut in depositionibus aliorum; et hoc infra tres annos.\nEt quidam Robertus Bastell, unacum isto deponente, infra iiiior annos audivit ipsam Aliciam sic dogmatisantem: qui nunc recessit, quo tamen nescit.\nFatetur insuper Thomas Bown quod Thomas Acton civitatis Coventr\u2019 purser, Robertus Peg, ... Wrixam glover, Thomas Clerc, Matheus Marklond et Ranulphus textor de Allesley atque Gest senior de Birmyngham sunt heretici et opinionis sue.\nEt dicit quod Gest prenominatus habuit communicacionem cum Roberto Hachet et isto deponente quasi ad viii annos preteritos inter eundem ad parcum de et super opinionibus hereticis, et quod dixit eisdem uxorem suam eum allexisse ad huiusmodi opiniones.\nInterrogatus de Spon, dicit quod non novit eum pro heretico. Audivit tamen Silkby dicentem dictum Spon esse huiusmodi opinionis et secte et cetera.\nThomas Abell est huiusmodi secte, ut asserit.\n\nJohn Spon\nJohannes Spon civitatis Coventr\u2019, lanius, dictis die et loco comparuit coram domino, etatis xl annorum et ultra, natus ut asserit in Allesley, ubi moram traxit et in civitate Coventr\u2019 toto vite sue tempore.\nIuratus et examinatus et primo an novit Londesdale fuisse suspectum de et super heresi, dicit quod non nisi postquam audiverat eum legentem.\nEt interrogatus de quodam libro quem a Ricardo Gest seniore habuit, fatetur receptionem eiusdem libri et quod erat liber de veteri iure in anglicis traductus in quo libro audivit Londesdale legentem. Et postquam audivit lecturam sentencie maioris in ecclesia solemniter factam, aggressus est magistro Bowde, tunc vicario perpetuo ecclesie parochialis sancte Trinitatis Coventr\u2019, et peccata sua, presertim de custodia huiusmodi libri, eidem magistro Bowde confitebatur.\nInterrogatus ulterius an unquam audivit dictum Rogerum Londesdale, seu alium quempiam, verba habuisse private aut publice contra sacramentum altaris, sanctorum venerationes aut peregrinationes et cetera, dicit quod non.\nInterrogatus preterea an opinione sua credidit dictum Rogerum aut alios fuisse suspectos de et super heretica pravitate, dicit quod sic.\nInterrogatus insuper an ipse sit suspectus aut pro tali reputatus in Coventr\u2019, dicit quod non quantum conjicere possit.\nInterrogatus an conversationem habuit cum dicto Landesdale aut aliis huiusmodi secte postquam credidit eos fuisse suspectos, negat prorsus.\nInterrogatus quotiens audivit Landesdale legentem, dicit quod quinquies aut sexies.\nInterrogatus qui erat effectus huiusmodi lecture, dicit quantum recolit erat de vitis sanctorum et epistolis Pauli. Nichil tamen contra ymaginum venerationes, sacramentum altaris aut aliquod aliud contra sanam doctrinam ecclesie audivit, ut asserit, in huiusmodi lectura.\n\nThomas Flesshor\nTandem idem Flesshour, iii\u00b0 ... die Novembris, recognoscens errores ... et omnimode heretice pravitati sponte renunciavit et abiuracionem legit ... seque submisit iudicio ecclesie. Et dominus, prestita per dictum Thomam Flesshour ... de parendo iuri et mandatis ecclesie, eundem ab excommunicationis sentencia absolvit.\nAc iniunxit eidem quod die Veneris proximo sequente eat coram processione generali apud Coventr\u2019, portando in humeris suis fasciculum lignorum donec processio finiatur. Et die Dominica extunc sequente eat similiter ante processionem in ecclesia parochiali sancti Michaelis, deferendo fasciculum lignorum ut supra, et intersit sermoni ibidem a principio in finem. Atque ad preceptum predicantis, tempore declarationis articulorum, levet huiusmodi fasciculum humeris suis donec finiatur articulorum declaratio. Reliqua pars penitencie sue differtur in visitacionem quousque dominus decreverit eum vocare. Quo tempore habet in mandatis ad comparendum coram domino, ulteriorem penitenciam subiturum, si et quatenus domino videbitur expedire.\nActa coram dicto reverendo patre apud Maxstock, iii\u00b0 die Novembris anno Domini supradicto. Quo die Thomas Flesshour civitatis Coventr\u2019, faber, comparuit coram dicto reverendo patre. Contra quem articuli subscripti ministrati erant. Et ad fideliter respondendum eisdem iuramentum prestitit corporale.\nIn primis objicimus et articulamur tibi Thome Flesshour civitatis Coventr\u2019, fabrum, quod tu es nostre Coventr\u2019 et Lich\u2019 diocesis. Fatetur.\nItem, quod tu scienter cum hereticis et heretice pravitatis fautoribus conversationem habuisti et lecturis eorundem sepius interfuisti. Fatetur.\nItem, quod opinionibus eorundem \u2013 et presertim Rogeri Londesdale, Roberti Silkby, Balthaser Shugborow et aliorum \u2013 erroneis favisti easdemque tenuisti. Fatetur.\nItem, quod tu eosdem contra sacramentum altaris, venerationes ymaginum et peregrinaciones sanctorum dogmatisare et verba sepius habere audivisti. Fatetur.\nItem, quod tu libros reprobate lectionis in domo tua tenuisti eosque et alios in custodia aliorum existentes celavisti et ordinario non denunciasti. Fatetur.\nItem, quod tu suspectos de et super heretica pravitate in domum tuam recepisti: et cum eisdem tam in domo quam aliis in locis communicacionem contra sanam ecclesie doctrinam habuisti. Fatetur.\nItem, quod tu in civitate Coventr\u2019, et aliis locis convicinis eidem, de et super huiusmodi heretica pravitate suspectus et diffamatus publice et notorie existis. Fatetur.\nDeinde legit dictus Thomas Flesshour abiurationem subsequentem coram dicto reverendo patre. Presentibus tunc ibidem dompno Willelmo Dykons, priore domus sive prioratus de Maxstock, magistris Radulpho Cantrell, decretorum doctore, Willelmo Skelton et Willelmo Wilton, artium magistris, necnon Johanne Blyth, in decretis bacallario, fratre Henrico Eliot, suppriore dicti prioratus, Henrico Big et aliis. Et ipsis presentibus, signum crucis propria sua manu subscripsit.\nActa habita in prioratu de Maxstock ... permissione divina Coventr\u2019 et Lich\u2019 episcopo tercio die mensis Novembris anno Domini millesimo quingentesimo xi, in negocio inquisicionis heretice pravitatis contra et adversus Thomam Flesshor civitatis Coventr\u2019 de et super crimine heretice pravitatis publice diffamatum, detectum, denunciatum et accusatum. In primis ministrati erant sibi articuli subscripti; quibus idem Thomas, iuramento corporali oneratus, respondebat ut patet.\nIn primis objicimus et articulamur tibi Thome Flesshor civitatis Coventr\u2019, fabro, quod tu es nostre Coventr\u2019 et Lich\u2019 diocesis. Fatetur.\nItem, quod tu scienter cum hereticis et heretice pravitatis fautoribus conversacionem habuisti et lecturis eorundem sepius interfuisti. Fatetur.\nItem, quod opinionibus eorundem \u2013 et presertim Rogeri Londesdale, Roberti Sylkby, Balthaser Shugborough et aliorum \u2013 erroneis favisti easdemque tenuisti. Fatetur.\nItem, quod tu eosdem contra sacramentum altaris, veneraciones imaginum et peregrinaciones sanctorum dogmatizare et verba sepius habere audivisti. Fatetur.\nItem, quod tu libros reprobate lectionis in domo tua tenuisti eosque et alios in custodia aliorum existentes celavisti et ordinario non denunciasti. Fatetur.\nItem, quod tu suspectos de et super heretica pravitate in domum tuam recepisti et cum eisdem tam in domo quam aliis in locis communicationem contra sanam ecclesie doctrinam habuisti. Fatetur.\nItem, quod tu in civitate Coventr\u2019 et aliis locis convicinis eidem de et super huiusmodi heretica pravitate suspectus et diffamatus publice et notorie existis. Fatetur.\nTandem die mensis, anno Domini et loco quibus supra, idem Thomas Fleshor, recognoscens errores suos, eisdem atque omni et omnimode heretice pravitati sponte renunciavit et abiuracionem legit prout sequitur postea, seque submisit iudicio ecclesie. Et prefatus reverendus pater, prestita per dictum Thomam Fleshor caucione de parendo iuri et mandatis ecclesie, eundem ab excommunicationis sententia absolvit.\nAc iniunxit eidem quod die Veneris proximo sequente eat coram processione generali apud Coventrim, portando in humeris suis fasciculum lignorum donec processio finiatur. Et die Dominica extunc sequente eat similiter ante processionem in ecclesia parochiali sancti Michaelis Coventr\u2019, deferendo fasciculum lignorum ut supra, et intersit sermoni ibidem a principio in finem; atque ad preceptum predicantis tempore declaracionis articulorum, levet huiusmodi fasciculum in humeris suis donec finiatur articulorum declaratio. Reliqua pars penitencie sue differtur in visitacionem quousque dominus decreverit eum vocare. Quo tempore habet in mandatis ad comparendum coram domino, ulteriorem penitenciam subiturum, si et quatenus domino videbitur expedire.\n\nLetter of Geoffrey Blyth, Bishop of Coventry and Lichfield, to William Smith, Bishop of Lincoln\nIn my most hertie maner I recommend me unto your good lordshipp.\nPlease it the same to undrestond that by the confession of the most noted heretikes now found within my diocese I have knowleage that one John Davy payntour, late of Coventr\u2019 now dwelling in Leicestr\u2019, and another Richard Dowcheman of his occupation abiding with the seid John, as they reporte, hath been and yet be of ther dampnable opynyons as well ageinst the sacrament of the alter as pilgremages, wurshipping of ymages and other which your lordshipp at more leasure shall playnely undrestond and have sufficient recorde to convicte them if they will denye.\nThe broder of the forseid John is also detected by the confession of one man onely called Roger Landesdale, which affermeth that the seid John and his brother hard hym at sundry tymes rede lectures of heresy.\nThere is also, as it is supposed, within your diocese one Sir Rafe Kent preiste, executour to one M. William Kent, late person of Staunton in Leicestre shyre, which by his lief daies was maistr\u2019 of divers heretikes and had many books of heresy, which of liklyhod shuld cum to the hands of the seid Sir Rafe, standing that he is executour to his seid uncle. He knewe well, as it is deposid by Robert Silkeby one of the chief heretikes here, that the same M. William Kent his uncle was an heretike with such other as com to hym and hard hym. And also the seid sir Rafe, afire the deceas of the forseid M. William Kent, com to the seid Robert Sylkeby and showed hym that his uncle was departed, for whate entent your Lordship may enquyre farther. I praie God ye may cum to the seid books, for by such there be many corrupted.\nThey will not confesse but by payne of prisonment. And by such meanes I have gete to my hands right many dampnable books, which shall noye no more by Goddes grace, who kepe your good Lordship in good and long lief.\nFrom Maxstock the iiid daie of Novembre.\nPrescriptas litteras dominus misit ad episcopum Lincoln\u2019 anno Domini supradicto.\n\nJoan Smyth\niiiito die mensis Novembris anno Domini supradicto.\nJohanna, annorum lv et ultra, uxor Ricardi Smyth civitatis Coventr\u2019 mercer, nuper relicta Johannis Padland dicte civitatis capper, detecta super heresia, comparuit coram domino.\nEt eadem iurata et examinata et cetera, primo fatebatur se opiniones hereticas tenuisse per spacium undecim annorum et quod Ricardus Landesdale, maritus suus primus, eam induxit ad huiusmodi hereses ad tres annos ante obitum eiusdem Ricardi.\nEt dicit quod tempore elevacionis eucaristie non credidit ibi verum fuisse corpus dominicum sed panem substancialem.\nEt fatetur se opiniones tenuisse contra peregrinaciones.\nEadem interrogata de libris de et super heretica pravitate, dicit quod diversos libros heresim continentes habuit et quosdam illorum tradidit custodie Rogeri Londesdale. Interrogata quare ita fecit, dicit ob illum finem quod non deprehenderentur in custodia sua.\nInterrogata an novit vel credit se fuisse suspectam de et super heresi et diffamatam, fatetur articulum in toto.\nEt recognovit coram domino varios libros qui in domo Rogeri Londesdale inventi fuerant, quos dominus eidem Johanne ostendit, fuisse quondam libros Ricardi Londesdale, viri sui, et quod ipsa eosdem libros secum servavit a tempore obitus eiusdem Johannis usque trimestre emensum.\nInterrogata preterea am unquam audivit alios ita dicentes, \u2018May a preiste make God todaie and ete hym and doo likewise tomorowe etc.\u2019, fatetur et cetera.\nDicit preterea se quendam librum de passione Christi et Ada, ut recolit, magistro Longlond ad tres septimanas preteritas deliberasse.\nEt dicit quod quando Rogerus Londesdale legit eidem, ipsa in aulam, clauso ostio eiusdem, cum dicto Rogero intravit.\nEt iacente ista deponente in cubili suo infirma, Alicia Rowley accessit ad eam et, ostenso eidem Alicie per istam deponentem quod ipsa tradidit quendam librum ut supra magistro Longlond, respondit eadem Alicia, quantum recolit si ipse liber nondum fuisset traditus, non esset opus ut deliberaretur.\nFatetur etiam se opiniones tenuisse contra ymagines.\n\nRichard Gest senior\nRicardus Gest senior de Byrmyngham etatis lx annorum et ultra, natus in Northfeld, ubi et infra Brymyngham predict\u2019 moram traxit toto tempore vite sue.\nIuratus et examinatus, et primum an habuit conversacionem seu communicacionem cum Thoma Bown et Roberto Hachet, fatetur se communicacionem habuisse cum eisdem; et quod Hachet dogmatisavit eidem Ricardo de eucaristia quod Christus tempore ascensionis sue ministravit corpus suum discipulis suis.\nInterrogatus an unquam audivit eos dogmatisantes contra peregrinaciones et cetera ut supra, dicit quod sic; et quod voluisset detegere huiusmodi communicationem cum ipsi dixerunt, \u2018Ve illi per quem scandalum venit\u2019, et cetera.\nInterrogatus de libro continente heresim, dicit cum Jonson cutler. Interrogatus quare non denunciavit huiusmodi librum ordinario dicit quod ratio sua in hac parte non sufficiebat sibi. Et fatetur quod novit librum fuisse de et super heretica pravitate confectum, relatu domini Thome Gest, filii sui, ut asserit. Interrogatus preterea quanto tempore remansit liber huiusmodi penes eum, dicit quod per spacium ferme trimestris.\nInterrogatus ulterius an novit Johannem Jonson et Johannem Gest, filium suum, fuisse huiusmodi opinionis, dicit quod suspicatus est male de eis per annum, non tamen novit eos veraciter fuisse huiusmodi opinionis. Et dicit quod nunquam habuit fidem dogmatisationibus Hachet et Bown neque alicuius alterius et cetera.\n\nBalthasar Shugborow\niiiito die Novembris anno Domini et loco supradictis.\nBalthaser Shugborogh, generosus, parochie de Napton, etatis quinquaginta annorum.\nIuratus et diligenter examinatus et primo de conversacione sua et presertim a tempore quo primum lapsus erat in heresim, dicit quod a xiiii annis preteritis, solicitacionibus cuiusdam Johannis Smyth de Coventr\u2019 nunc mortui, ipse in huiusmodi heresim, videlicet contra sacramentum altaris, potestatem pape, episcoporum et aliorum, necnon contra ymaginum venerationes.\nEt dicit quod Alicia Rowley habuit librum ad quinque vel sex annos preteritos de primario in Anglic\u2019, rubro velamine coopertum.\nDicit insuper Matheum Markland fuisse sue opinionis.\nIdem dicit de Thoma Clerc hosier.\nDicit etiam quod Spon erat sepe in consortio suo. Non tamen novit an favebat aut tenuit opiniones huiusmodi.\nDicit etiam Johannem Clerc, hosier, in Erie strete variisque in locis audivisse istum communicantem contra veram ecclesie doctrinam et favet opinionibus suis.\n\nRobert Silkby\nDeinde iste examinatus denuo quinto die mensis Novembris anno Domini et loco supradictis, dicit quod quidam Wrixham de Coventr\u2019 habuit parvum librum de mandatis in Anglic\u2019 et parvum quaternum de evangeliis sancti Johannis.\nEt dicit quod Johannes Davy, pictour apud Leicestriam, habuit librum illum quem iste a Gest habuit pro decem ... solidis. Et liber ille erat super evangeliis et epistolis in Anglic\u2019. Et habuit alium librum de evangeliis Mathei et aliud volumen de Apocalipsi de isto eodem.\nInterrogatus de Roberto Peg, Wrixham, Thomas Clerc hosier et Matheus Markelond, sunt eiusdem secte et opinionis.\nEt credit Thomam Acton huiusmodi opinionis et secte esse, propterea quod plurimum conversabatur cum Alicia Rowley.\nDicit insuper quod Ranulphus textor de Allesley habuit communicacionem cum isto sepius de et super opinionibus hereticis et cetera.\nThomas Villers, ut credit, est de huiusmodi secta et opinionibus, propterea quod mater eius erat abiurata apud Leicestreiam ... in hac re, ut asserit.\nQuedam Agnes Yong, vidua ... scissoris, que in filo faciendo iam agit dies suos ... et spectant\u2019 ad Aliciam Rowley. Et circiter festum purificacionis ... beate Marie ... ultimum preteritum legit super quodam libro Mathei in domo ... est Agne\u2019 ..., presente tunc ibidem isto Silkeby.\nDe Johanne Clerc, hosier, dicit ... credit est ipsius opinionis et secte cum aliis et cetera. Thomas Clerc, ut asserit et putat, scit amplius deponere in hac re.\nEt dicit quod Spon, ut credit, est huius opinionis. Johannes Jonson cutler, ut asserit, scit verum in hac parte dicere.\nDicit quod Thomas Villers legit the Sykeman in clau... monasterii, sed tempus ignorat.\nFatetur de Thoma Warde, quod Ricardus Brown dixit sibi ipsum esse opinionis illorum et quod omnia novit. Hachet affirmat idem.\nLyeff est unus illius illorum, ut Landesdale asseruit isti deponenti. Et Hachet idem asserit.\nDicit insuper Ricardum Bradeley, Thomasinam uxorem eius, Thomam Villers et seipsum semel interfuisse legendo in domo Ricardi Bradeley.\nDavid Clerc, coryar, favebat eis et celabat opinione illorum, unusque illorum est. Robertus Hachet idem dicit.\nIdem ipse et Hachet dicunt de Longhold.\nThomas Spenser habuit libros de Silkeby de epistolis Pauli ad ix annos preteritos. Prima familiaritas inter eos fuit in domo Hachet, ubi interfuit pater\u00b0 ipsius Spenser, unacum isto deponente, qui egit penitenciam publicam post abiuracionem in Bristollia.\nDicit quod filia Agnetis Yong, que scit bene legere, est eiusdem opinionis et, ut dicitur, copulabitur ... Ricardo Dowcheman pictori apud Leicestr\u2019.\nDicit quod Katerina, uxor cuiusdam pistoris in Gosford strete est eiusdem secte et instructa per magistram suam Aliciam Flaxrell.\nEt bene novit Hawkyns per ... esse illius opinionis.\nUxorem Bluet suspectam opinatur propterea quod famula erat uxoris Bentham et nulla alia de causa.\nDicit etiam quod male suspicatur de Rogero Bromley the bedder solummodo quia idem Bromley erat apprenticius cum magistro Forde.\nEt de uxore dicti Bromley, dicit quod Alicia Rowley rettulit sibi earn esse sue opinionis.\nEt preterea dicit quod interfuit uxor Bromley supranominati cum eo et dicta Alicia in domo matris Margarete in Mylne, audiendo communicacionem de et super heretica pravitate. Alicia Rowley scit deponere.\nDe Agnete Yong et filia sua, dicit quod sepenumero audiverunt istum communicantem contra sacramentum et cetera. Et legente Alicia Rowley, filia dicte Agnetis eam correxit et legit continuo.\n\nThomas Acton\nQuinto die mensis Novembris anno Domini et loco.\nThomas Acton civitatis Coventr\u2019 purser etatis quinquaginta annorum et ultra, natus in Cestr\u2019, ubi et in Coventria per totum vite sue tempus continuam moram traxit.\nIuratus et examinatus et cetera, dicit quod sepe audivit Aliciam Rowley sepius communicaciones habuisse in domo istius deponentis infra iiiior annos preteritos de epistolis et evangeliis; et inter cetera dogmatisasse quod non esset offerendum ymaginibus, ymmo potius distribuendum pauperibus.\nDicit preterea quod ad tres annos elapsos quidam notorie diffamatus, ut ipse in vernacula profert a knowen man, ad destinationem Alicie Rowley venit ad domum istius deponentis, ubi hospitatus erat duabus noctibus, et moram traxit in Coventria per quinque vel sex dies. Ad quem accessit dicta Alicia et communicacionem habuit cum eodem in profundis scripturis. Et Silkby itidem aggressus est eum et traduxit eum secum, donando sibi par sotularium seu ocrearum.\nNec potest iste deponens ire inficiari quin audivit dictam Aliciam et Bown communicantes de libro vocato Apocalipsi infra duos annos, ut recolit.\nEt dicit dictam Aliciam eum primo ad huiusmodi sectam allexisse et provocasse. Cui quidem secte, ut asserit, duobus annos non favebat sed prorsus renunciavit eidem. Nec unquam male sentiebat de sacramento altaris, ut affirmat.\nDicit preterea se semper solitum fuisse confiteri doctori Preston, fratri minori. Et fatetur se habuisse librum a dicta Alicia, quem tradidit eidem infra triennium.\n\nRobert Peg\nRobertus Pegge civitatis Coventr\u2019 pictor etatis xxx annorum, natus in Coventria ubi moram traxit omni tempore vite sue.\nIuratus et examinatus et cetera, dicit quod sepe interfuit communicationibus Londesdale, Hachet et Bown. Et audivit eos proferentes verba contra sacramentum altaris, peregrinationes et sanctorum veneraciones. Negavit tamen se fuisse opinionis eorundem. Et continuo Robertus Hachet affirmabat in facie sua quod ipse didicit heresim apud Vies, quod non potuit negare idem Robertus Pegge.\nEt tunc fatebatur ipse Pegge quod xii annis preteritis venit a Vies ad Coventriam.\n\nMatthew Markelond\nQuinto Novembris.\nMatheus Markland civitatis Coventr\u2019 fullo etatis lviii\u00b0 annorum, natus in Hawton, ubi et in civitate Coventr\u2019 toto vite sue tempore moram traxit.\nIuratus et examinatus, dicit quod fuit huiusmodi secte cum Landesdale et aliis. Sed renunciavit eidem secte, ut asserit, diebus domini Halse eo tempore quo Smyth et alii erant abiurati; et quod tunc cremavit librum quem in Anglic\u2019 de evangeliis habuit. Et dicit se favisse omnibus ipsis opinionibus quas Londesdale tenuit, sed eisdem omnibus et singulis tunc expresse renunciavit et abiuravit.\n\nJoan Gest\nQuinto Novembris.\nJohanna, uxor Johannis Gest junioris, de Byrmyngham, etatis xl annorum, nata in Abbots Bromley.\nIurata et examinata et cetera, dicit quod erat famula cuidam Johanni Smyth scissoris civitatis Coventr\u2019. Qui quidem Johannes eam primo ad hereticam pravitatem allexit et provocavit.\nEt fatetur quod opinionem de peregrinationibus non fiendis tenuit. Et dubitabat de sacramento altaris, propterea quod audivit dictum Johannem dicentem, Taber lignarius domum, non domus fabrum, fabricat\u2019, et sic de creatore et presbitero.\nInterrogata quis primo instruxit maritum suum in huiusmodi opinionibus erroneis, videlicet contra sacramentum altaris et cetera, dicit quod ipsa eum primo informavit in ea parte.\nEt dicit quod parata est iam ad renuntiandum huiusmodi hereses et submittendum se iudicio ecclesie.\nInterrogetur Gest junior de conversacione Willelmi ... manentis in Napton in ....\n\nJohn Gest\nJohannes Gest junior de Byrmyngham, sutor, etatis xxx annorum et ultra, natus in Brymyngham predicta, ubi moram traxit toto vite sue tempore.\nInterrogatus de conversacione sua, dicit et fatetur quod circiter xi annos elapsos, solicitacionibus Johanne uxoris sue, incidit in heresim \u2013 videlicet contra sacramentum altaris, peregrinaciones et venerationes ymaginum \u2013 et recitavit epistolam Pauli in Anglic\u2019 de caritate et evangelium in quo diabolus tentat Deum et cetera.\nEt dicit uxorem suam opinionem tenere contra decimas, dicendo huiusmodi decimas non debere prestari presbiteris.\nInterrogatus de conversacione sua cum Johanne Jonson cutler, dicit quod multotiens communicacionem habuit secum in epistolis et evangeliis.\nNec potest negare quin favebat opinionibus eorum ut supra.\n\nAlice Rowley\nSed postea, quinto die mensis Novembris anno Domini et loco supradictis, eadem Alicia, comparens coram domino, fatebatur se purgacionem fecisse de et super heretica pravitate. Et dicit quod uxores Duddesbury, Haddon, Buder et cetere ad numerum xvi erant compurgatrices sue.\nInterrogata quinam erant libri quos dedit Johanne Smyth ante adventum suum ad dominum, dicit quod unus erat psalterium in Anglic\u2019 et alius de mandatis. Et dicit se misisse ad dominum post recessum eiusdem Alicie a Beaudesert per Willelmum Alen duos libros, unum de mandatis, alium de epistolis Jacobi.\nInterrogata de illo ... quem Acton vocat a knowen man, noluit veritatem fateri.\nFatetur ... de Agnete Yong, prout continetur in deposicione Silkby.\nDicit preterea ... mansisse apud New Yate huius opinionis cuius nomen scit Flesshour ....\nEt fatetur se tenuisse quod decem peccata venialia faciunt mortale peccatum.\nInterrogata preterea an verba habuit cum aliquo contra sacramentum altaris vel audivit aliquem alium contra huiusmodi sacramentum dogmatisasse, negat.\nInterrogata an habuit huiusmodi verba, \u2018How can the preiste make God?\u2019, fatetur.\nEt fatetur articulum de libris traditis magistro Longland, prout continetur in deposicione Johanne uxoris Ricardi Smyth.\nFatetur insuper se in domo Londesdale unacum Hachet audivisse Londesdale legentem et cetera a tempore quo idem Londesdale migravit ad domum in quo iam inhabitat.\nDicit preterea se dogmatisasse contra oblaciones ymaginibus fiendas et cetera et contra peregrinaciones.\nDicit quod Spon infra quatemium anni cum ipsa emeret carnes ab eo, allocutus est eam de lege. Et Hachet novit optime de eo et quod est illius opinionis.\nHawkyns skynner, est illius opinionis et erat cum Landesdale, Silkby, Hachet et Bown familiaris.\nUxor Acton est etiam eiusdem secte et bene novit de communicatione inter istam deponentem et virum suum.\nMagister Bayly ostendebat isti librum de quattuor evangeliis. Et dicit eum esse eiusdem opinionis et Katherinam Garton\nIdem dicit de Agnete Corby.\nDicit quod, ut credit, due filie Johanne Smyth sunt illius secte. Nam uni illarum librum tradidit matri sue deliberandum ad septimanas ad adventum suum ad me.\nDicit etiam quod Bradley et Bambrooke cum uxoribus suis, filiabus Villers, sunt eiusdem opinionis.\nDicit idem de Spenser ... Northopp cum uxore, filia uxoris Smyth, pro certo idem affirmat.\nEt ulterius dicit quod habuit communicaciones cum Bradley et uxore, que fuit filia Villers.\nDicit quod Bradeley, veniens ad eam pro filo ad preculas et cetera, sepe intravit in secretum locum cum ea et communicacionem habuit. Et dixit deberemus oblaciones facere ymagini Dei, qui est homo, non autem ad ymagines manu hominis factas. Et ultimo huiusmodi communicacionem habuit in autumpno.\nDicit quod Banbrooke, tempore quo heretici erant abiurati apud Leicestriam, mutuo tradidit isti librum de evangeliis. Quem librum, ut recolit, ipsa mutuatus est cuidam Dawson; ob quod idem Banbrooke obiurgavit eam.\nEt Rogerus Cuder, Johanna Smyth et ipsa simul intraverunt in domum Banbrooke, ubi ista legebat, Banbrooke presente, in libro evangeliorum. Robertus Bastell ibidem interfuit.\nDicit quod Spenser et Bradeley sunt in magna familiaritate.\nDe uxore Acton, dicit quod audivit istam communicantem in domo ipsius Acton sepius in causis hereticis, presente Acton.\nAudivit quod Northopp est eiusdem secte. Qui erat serviens Johanne Smyth, cuius filiam duxit.\nInterrogata de eo qui erat incarceratus cum Silkby pro receptione cuiusdam Duke, qui erat crematus apud Banbury.\nDicit quod vicarius iam mortuus, videlicet doctor Preston, habuit librum ab ea de nova lege, quem restituit eidem denuo. Et favebat eidem et ceteris, ut asserit.\nUxor Willelmi Revis, skynner, que est pye maker, ut ista audivit ab Hawkyns, est eiusdem secte. Et Hawkyns audivit eam sepe verba habentem sonantia heresim in ortis et vico prope fratres minores.\nMagistra Cooke novit secreta sua, quia consiluit eidem ut omnes libros suos deleret.\nHawkyns magnus est cum Bown.\nSepe communicavit cum Abell.\nDerlyng,\u2019 infestus est presbiteris et multum loquitur contra ecclesiam, dicendo quod presbiteri omnia possident et omnino elati sunt.\nDicit quod suspicio laborat contra filiam Agnetis Brown, nuptam Dawney, et Thomam Brown.\nDe Davy Clerc coryer, Hawkyns scit deponere.\nFatetur de Elizabeth Gest quod est eiusdem opinionis et ista habuit communicacionem cum matre sua contra peregrinationes et cetera.\nDicit quod Rise shomaker ad xx annos elapsos ... isti librum de mandatis.\nDe uxore Lye, quondam relicta Lodge, dicit quod audivit male de ea.\nAgnes' de Bakehouse interfuit vigesies cum Rowley, Silkby et moder Margaret.\nCredit quod Revis est eiusdem opinionis et secte. Cum quo communicationem habuit in domo cuiusdam chaundeler in grere freres lane de et super opinionibus suis hereticis post sermonem factam.\nDicit uxorem Bluet, quondam servientem Bentham, esse suspectam.\nBalthaser scit et Johanna Warde dicit quod moder Agnes dixit sibi ipsam esse unam.\nFamula\u2019 Rowley, uxor Rogeri Bromley the bedder, est eiusdem secte et vir suus reputatur unius illorum; propterea sed quod servus magistri Forde erat. Et eadem uxor sepe fuit in communicacione cum ea in domo matris Margarete.\nEt credit quod Johannes Harris, frater uxoris Bluet, esse eiusdem opinionis; propterea quod servus erat Johannis Tailiour heretici.\nDicit quod Hebbis is such a man and M. John the phisicion showed him soo.\nDicit quod Cropwell semel audivit istam et Bown communicantes in navi ecclesie prioratus Coventr\u2019 de huiusmodi opinionibus.\n\nJoan Smyth\nJohanne uxori Ricardi Smyth Coventr\u2019, quinto Novembris.\nIn primis objicimus et articulamur tibi ... quod tu es nostre Coventr\u2019 et Lich\u2019 diocesis.\nItem, quod tu scienter cum variis personis, quos hereticos seu de heretica pravitate suspectos fuisse aut esse novisti, conversationem sepius habuisti et lecturis eorundem multotiens interfuisti. Fatetur.\nItem, quod tu eosdem contra sacramentum altaris, peregrinaciones atque ymaginum veneraciones dogmatisare et verba sepius habere audivisti. Fatetur.\nItem, quod tu opinionibus eorundem erroneis scienter favisti easque tenuisti. Fatetur.\nItem, quod tu scienter libros reprobate lecture in domo tua tenuisti; eosque, vel saltem tales penes alios existentes, celavisti et ordinario non denunciasti. Fatetur.\nItem, quod tu scienter suspectos de heresi in domo tua recepisti; et cum eisdem communicasti atque conversatus fuisti contra sanam ecclesie doctrinam. Fatetur.\nItem, quod tu in civitate Coventr\u2019 et aliis locis eidem convicinis de et super huiusmodi heretica pravitate palam, publice et notorie suspectus et diffamatus extas. Fatetur.\nEadem Johanna, recognoscens se hereticam fuisse et contra sanam ecclesie doctrinam sensisse, saniori ducta consilio, volens iam ad unitatem ecclesie redire, huiusmodi heresi et opinionibus hereticis ac aliis omnibus male sonantibus prorsus renunciavit et abiuravit et signum crucis manu sua propria ....\nLecta fuit huiusmodi abiuracio die mensis, anno Domini et loco in folio sequente specificatis, presentibus tunc ibidem omnibus et singulis quorum nomina in eodem folio continetur.\nEt sciendum est quod omnibus abiuratis solemniter iniunctum fuit ... ut non conversentur neque familiaritatem ... illorum haberent, sub pena relapsus.\nActa habita in prioratu de Maxstocke coram domino episcopo antedicto, quinto die mensis Novembris anno Domini millesimo quingentesimo undecimo, in negocio inquisitionis heretice pravitatis contra Johannam, uxorem Ricardi Smyth civitatis Coventr\u2019.\nIn primis objicimus et articulamur tibi Johanne, uxori Ricardi Smyth civitatis Coventr\u2019, quod tu es nostre Coventr\u2019 ac Lich\u2019 diocesis. Fatetur.\nItem, quod tu scienter cum variis personis, quos hereticos seu de heretica pravitate suspectos fuisse et esse novisti, conversacionem sepius habuisti et lecturis eorundem multociens interfuisti. Fatetur.\nItem, quod tu eosdem contra sacramentum altaris, peregrinaciones atque ymaginum veneraciones dogmatizare et verba sepius habere audivisti. Fatetur.\nItem, quod tu opinionibus eorundem erroneis scienter favisti easque tenuisti. Fatetur.\nItem, quod tu scienter libros reprobate lectionis et lecture in domo tua tenuisti; eosque, vel saltem tales penes alios existentes, celavisti et ordinario non denunciasti. Fatetur.\nItem, quod tu scienter suspectos de heresi in domum tuam recepisti; et cum eisdem communicasti atque conversata fuisti contra sanam ecclesie doctrinam. Fatetur.\nItem, quod tu in civitate Coventr\u2019 et aliis locis eidem convicinis de et super huiusmodi heretica pravitate palam, publice et notorie suspecta et diffamata extas. Fatetur.\nQuibus articulis eidem declaratis, obiectis et confessis, eadem Johanna, recognoscens se hereticam fuisse et contra sanam ecclesie doctrinam sensisse, saniori ducta consilio, volens iam ad unitatem ecclesie redire, huiusmodi heresi et opinionibus hereticis ac aliis omnibus male sonantibus prorsus renunciavit et abiuravit. Et signum crucis manu sua propria signavit ceteraque fecit prout continetur in abiuracione Flesshour. Et habet consimilem penitenciam cum Flesshour peragendam et cetera, quam fecit.\n\nRoger Landesdale, Robert Hachet, Thomas Bown, John Atkynson, Robert Peg, Thomas Acton, John Gest, and Joan Gest\nQuinto die Novembris et cetera.\nIn primis objicimus et articulamur tibi ... quod tu es nostre Coventr\u2019 et Lich\u2019 diocesis.\nItem, quod tu scienter cum variis personis, quas de heresi suspectas fuisse seu saltem hereticos esse novisti, communicationem sepius habuisti et lecturis eorundem multotiens interfuisti.\nItem, quod tu eosdem contra sacramentum altaris, peregrinaciones atque ymaginum veneraciones dogmatisare et verba sepius habere audivisti.\nItem, quod tu contra sacramentum altaris, peregrinaciones atque ymaginum venerationes sepe et scienter dogmatisasti atque opinionem in hac parte perversam et erroneam tenuisti.\nItem, quod tu scienter libros reprobate lecture in domo tua tenuisti; eosque, vel saltem tales in custodia aliorum existentes, celavisti et ordinario non denunciasti.\nItem, quod tu scienter suspectos de heresi in domum tuam recepisti; et cum eisdem communicavisti et conversatus fuisti contra sanam ecclesie doctrinam.\nItem, quod tu in comitatu Warwic\u2019 et presertim in Coventria ac aliis locis eidem convicinis de et super huiusmodi heresi palam, publice et notorie suspectus et diffamatus extas.\nIsti articuli suprascripti erant ministrati Rogero Landesdale, Roberto Hachet, Thome Bown, Johanni Atkynson, Roberto Pegge, Thome Acton, Johanni Gest parochie de Brymyngham et Johanne uxore sue, singillatim. Et Landesdale, Hachet, Bown, Atkynson, Gest et Johanna uxor eius fatebantur ipsos omnes et singulos. Peg et Acton ita fatebantur omnes preter tertium et quartum.\nEt submiserunt se omnes et singulos iudicio sancte matris ecclesie et opinionibus suis hereticis renuntiaverunt atque abiuraverunt ut sequitur, quilibet in persona sua.\nEt ipsis per dominum absolutis, iniuncta erat eadem penitencia publica que continetur in penitencia Thome Flesshour.\nEt iniuncta erat consimilis penitencia Johanni Gest et Johanne uxori sue, peragenda in ecclesia de Byrmyngham per unum diem Dominicum proximum sequentem. Et reliqua pars penitencie ex parte mulieris differtur sub spe se bene gerende erga ... ecclesiam et maritum suum.\nLecta fuit huiusmodi abiuratio et signa crucis subscripta quinto die mensis anno Domini et loco supradictis, coram dicto reverendo patre, presentibus tunc ibidem venerabilibus et discretis viris dompno Willelmo Dikons, priore de Maxstock, magistris Radulpho Cantrell, decretorum doctore, Willelmo Skelton et Willelmo Wilton, artium magistris, Thoma Barker et Johanne Blyth, in decretis bacallariis, fratribus Thoma Danyell et David Jacob de ordine Observant\u2019, cum nonnullis aliis, et cetera.\n\nRichard Hyde\nThat is to sey, bicause I have moste parte of this xxii yeres not cum to the chirche, hering divyne service as a true cristen man oght to doo, ne being confessed nother receiving the blessed sacrement of the aulter, and ouer this seyeng not my Pater noster, Ave and Credo, ne yet takyng holy brede ne holy water as I oght to doo.\n+ Ricardus Hyde\n\nRoger Landesdale, Robert Hachet, Thomas Bown, John Atkynson, Matthew Markelond, Thomas Acton, Robert Peg, John Gest, and Joan Gest\nItem, sexto die mensis et anni Domini suprascriptorum apud Maxstock predicta, Rogerus Landesdale, Robertus Hachet, Thomas Bown, Johannes Atkynson, Matheus Markeland et Thomas Acton civitatis Coventr\u2019, ... detecti super crimine heretice pravitatis, comparuerunt coram dicto reverendo patre. Et tandem ministratis articulis suprascriptis, fatebantur omnes et singulos preter tercium et quartum, quos Markeland, Pegge et Acton penitus negaverunt.\nSimiliter Johannes Gest parochie de Brymyngham et Johanna uxor eius dictis die et loco comparentes, ipsos articulos omnes et singulos confessi publice in iudicio.\nQuare prenominatus reverendus pater, post humiles submissiones omnium et singulorum supranominatorum, renunciatis primitus per eos omnibus et omnimodis opinionibus hereticis, factaque per eos singillatim abiuracione quemdadmodum continetur in abiuracione Flesshor \u2013 preterque a Markeland et Acton, qui tercium et quartum articulos prorsus negaverunt \u2013 et signo crucis per quemlibet ipsorum sub nomine suo subscripto, iniunxit eis consimilem penitenciam cum Flesshor peragendam.\nJohannes tamen Gest et uxor eius habent penitenciam suam in ecclesia parochiali de Brymyngham peragendam. Et uxor eius unicum tamen diem habet in casu quo bene se gerat erga maritum suum et ecclesiam imposterum; alioquin equam penitenciam cum Flesshor, ut prefertur, habet et cetera.\nQuam penitenciam omnes et singuli suprascripti postea humiliter peregerunt et cetera.\nLecta erat abiuracio illorum die et loco suprascriptis, presentibus tunc ibidem venerabilibus et discretis viris dompno Willelmo Pollesworthe ecclesie cathedralis Coventr\u2019 et Willelmo Dykons de Maxstocke, prioribus, necnon magistris Radulpho Cantrell, decretorum doctore, Willelmo Skelton, Willelmo Wylton, artium magistris, Thoma Barker et Johanne Blyth, in decretis bacallariis, necnon Thoma Danyell et David Jacobi, fratribus de ordine Observant\u2019, cum nonnullis aliis.\n\n\nBalthasar Shugborow\nTandem sexto die mensis antedicti, idem Balthaser Shugborow huiusmodi heresi atque opinionibus hereticis omnibus et singulis per eum iudicialiter confessis prorsus coram domino renunciavit. Atque eisdem omnibus et singulis ac aliis quibuscumque contra veram ecclesie doctrinam sanam palam et publice tunc ibidem abiuravit, submittens se iudicio sancte matris ecclesie. Lecta per eum abiuracione ut supra, dominus, prestita per dictum Balthaser caucione de parendo iuri et perimplendo penitenciam iniungendam, eundem Balthaser ab excommunicacionis sentencia absolvit.\nEt iniunxit eidem quod die Dominica proxima sequente in ecclesia cathedrali sua Coventr\u2019 coram processione ibidem eat, portando fasciculum in humeris suis. Et finita processione, conferat se ad ecclesiam parochialem sancti Michaelis, et ibidem intersit toto tempore sermonis, et ad mandatum predicantis ibidem levet fasciculum suum cum aliis. Reliqua pars penitencie sue differtur in adventum domini tempore visitacionis sue proxime. Et iniungitur eidem ut eo tempore aggrediatur dominum ad ulterius audiendum voluntatem domini et cetera.\nEt continuo idem Balthaser fatebatur quod Thomas Spenser civitatis Coventr\u2019, mercer, est huiusmodi secte et opinionis. Et audivit istum legentem heresim circa xiicem annos preteritos. Et favebat opinionibus suis, ut supra.\nEt dicit se audivisse quod Warde erat eiusdem secte et quod Silkby ita retulit sibi.\n\nEisdem die et loco Balthasar Shugborowe parochie de Napton, detectus ut supra, comparuit coram pretexato reverendo patre.\nQui ministratos articulos supraspecificatos omnes et singulos, iuramento oneratus ad fideliter respondendum eisdem, publice fatebatur tunc in iudicio, humiliter se submittens iudicio sancte matris ecclesie. Lectaque per eum abiuracione ut supra ac prestita caucione de parendo iuri et perimplendo penitenciam eidem iniungendam, dominus eum a sentencia excommunicacionis absolvit.\nEt iniunxit eidem penitenciam subscriptam. Videlicet, quod die Dominica proxima sequente in ecclesia sua cathedrali Coventr\u2019 procedat processionem ibidem, fasciculum ligneum humeris suis deportando. Finitaque processione, conferat se ad ecclesiam parochialem sancti Michaelis Coventr\u2019 predictam et intersit ibidem unacum aliis supranominatis toto sermonis tempore, atque ad mandatum predicantis levet fasciculum suum cum aliis.\nReliquam partem penitencie sue dominus distulit in tempus proxime visitationis sue. Quo tempore iniungitur eidem quatenus accedat personaliter ad dictum reverendum patrem, decretum suum in hac parte ulterius ponendum \u2013 si et quatenus dicto reverendo patri videbitur expediens \u2013 auditurus et cetera.\n\nRobert Peg\nDeinde sexto die mensis antedicti prenominatus Robertus Pegge, denuo coram domino comparens, dixit quod quidam Christoferus, sutor, tunc manens apud Vies, dogmatisavit sibi quod non crederet dictis presbiterorum qui, incontinenter viventes, falsum predicant. Et audivit dictum Christoferum legentem sibi in epistolis Pauli et evangeliis in vernacula. Qui vero Christoferus, ut asserit, erat postea ignibus traditus.\nEt idem Robertus Pegge preterea dixit quod postquam accessit iterum ad Coventriam, mediis et solicitacionibus Thome Bown et Sylkby inductus erat in heresim et opiniones suprascriptas.\nQuos errores, hereses et opiniones fatebatur se tenuisse et eisdem credidisse. Eisdem tunc omnibus et singulis atque aliis quibuscunque contra sanam ecclesie doctrinam sonantibus coram domino renunciavit et abiuravit, ut ..., seque iudicio ecclesie humiliter submisit. Absolutus itaque et iuratus de perimplendo penitenciam, iniungitur eidem penitencia publica prout continetur in penitencia Thome Flesshour.\n\nRalph Lye\nSexto Novembris.\nRanulphus Lye, textor apud Allesley, etatis circiter quinquaginta annorum, natus, ut asserit, in civitate Cestr\u2019 et nutritus apud Coventriam, ubi et in Allesley moram pro maiori parte vite sue moram traxit.\nIuratus et examinatus et cetera, dixit quod audivit quendam Stephanum Frayne, Silkby, Hachetts et Bown sepenumero dogmatisantes et verba habentes tam contra sacramentum altaris, ymaginum venerationes et peregrinationes, ut supra in depositionibus aliorum latius continetur. Et fatebatur se huiusmodi opinionibus atque heresi credidisse.\nQuibus omnibus et singulis atque aliis huiuslibet contra catholicam fidem male sonantibus tunc ibidem coram domino palam et aperte prorsus renunciavit et abiuravit, submittendo se iudicio sancte matris ecclesie.\n\nBalthasar Shugborow, Robert Peg, and Ralph Lye\nIn primis objicimus et articulamur tibi ... quod tu es nostre Coventr\u2019 et Lich\u2019 diocesis. Fatetur.\nItem, quod scienter cum variis personis, quos de heresi novisti suspectos atque hereticos esse, conversationem sepius habuisti et lecturis eorundem multotiens interfuisti. Fatetur quamlibet partem articuli.\nItem, quod opinionibus eorundem erroneis favisti easque tenuisti. Fatetur quamlibet articuli partem.\nItem, quod tu eosdem contra sacramentum altaris, ymaginum venerationes atque peregrinaciones dogmatisare et verba sepius habere audivisti. Fatetur.\nItem, quod tu scienter libros reprobate lectionis in domo tua tenuisti eosque, vel saltern tales in custodia aliorum existentes, celavisti et ordinario non denunciasti. Fatetur.\nItem, quod tu scienter suspectos de et super heretica pravitate in domum tuam recepisti, et cum eisdem conversatus fuisti et communicasti contra sanam ecclesie doctrinam. Fatetur.\nItem, quod tu in civitate Coventr\u2019 et aliis locis eidem convicinis de et super huiusmodi heretica pravitate palam, publice et notorie diffamatus ... suspectus .... Fatetur.\nLecta fuit subsequens abiuratio per Balthaser Shukburgh, Robertum Peg et Ranulphum Lye et cetera coram domino apud Maxstock vito die mensis Novembris anno Domini supradicto. Presentibus tunc ibidem venerabilibus et discretis viris dompnis Willelmo Pollesworthe ecclesie cathedralis Coventr\u2019 et Willelmo Dykons prioratus de Maxstock, prioribus, necnon magistris Radulpho Cantrell, decretorum doctore, Willelmo Skelton et Willelmo Wilton, artium magistris, Thoma Barker ... et Johanne Blyth in decretis bacallariis, fratribus Thoma Danyell et David Jacobi fratribus Observantibus, cum nonnullis aliis et cetera.\n\nRalph Lye and Robert Peg\nRanulphus Lye parochie de Allesley cum Roberto Pegge supranominato consimilem confessionem publice in iudicio emisit.\nAbiuravit et renunciavit opinionibus suis et cetera.\nHabetque penitenciam cum Silkeby, unica tamen die, et cetera.\n\nJoan Warde alias Wasshingburn\nxvii\u00b0 die Novembris anno Domini supradicto.\nJohanna Warde alias Wasshingburn civitatis Coventr\u2019 etatis circiter lx annorum, detecta, impetita et accusata super crimine heretice pravitatis.\nComparens et iurata atque examinata ut supra, dicit quod apud Maydeston\u2019 erat accusata de et super huiusmodi heresi xvi annis elapsis et abiurata erat\u2019\nFatebatur se habuisse communicationem cum Alicia Rowley, Rogero Landesdale, Roberto Sylkby, Hachette et Bown contra sacramentum altaris.\nInterrogata quantum tempus effluxit a tempore huiusmodi conversationis, dicit quod annus preteriit.\nEt fatetur quod infra triennium emensum habuit pessimam communicationem contra sacramentum altaris, peregrinationes et ymaginum venerationes. Et domino interrogante nomina aliorum cum quibus conversabatur, subiunxit: \u2018Quia certum est quod moriar culpis exigentibus, nolite spiritum meum inquietare.\u2019\nDeinde interrogata an unquam penituit, respondit quod sic.\nUlterius interrogata de causa residivationis sue dixit quod carentia grade erat potissima causa residivationis sue huiusmodi.\nEt dicit preterea quod Silkby tradidit ei unum librum parvum de mortuo aut egrotante, ut recolit, dicendo quod esset optimus liber, ad duos annos elapsos. Quem librum ista deponens tradidit Abell et cetera, et Abell asserens nescire legere dixit quod voluit efficere ut per alium legeretur.\nDicit etiam quod Agnes Jonson de Spon Cawsey infra triennium legit in libro de mandatis isti deponenti.\nIdem dicit de Agnete Corby, non ad lecturam sed ad conversacionem. Quidam Yate, scissor, intimavit isti deponenti quod dominus maximo favore prosecutus est Agnetem Corby.\nErat quedam Rosa, famula Hachetts, eiusdem secte. Quam Agnes Jonson instruxit, ut credit. Et manet dicta Rosa apud Atherston.\nEt deponit quod Silkby dixit ad eam, biennio elapso, quod Laurentius Dawson est nunc in civitate et est bonus socius.\nEt audivit Bown dicentem quod Warde erat huiusmodi secte. Tunc illa, \u2018Vade ergo ad illum et mutua corium ab eodem in auxilium tuum si talis fuerit.\u2019\nDe Lieff, dicit se credere quod duxit in uxorem filiam uxoris Landesdale. Quod si sic, dicit quod est eiusdem opinionis et cetera. Et Hachet fatetur idem de dicto Lieff.\nAudivit Longhold esse suspectum et est de ... Landesdale\nFatetur insuper quod Agnes de Bakehouse est eiusdem secte.\nEt Agnes Margareta White, serviens Rowley is of the same breking in tantum quod dicit, \u2018I wuld have my husband of thi mynde\u2019.\nDe uxore Londesdale plane fatetur.\nDicit quod Agnes Brown in Weston Hard, quondam uxor Thome Brown, cuius frater erat pessimus, rettulit sibi quod erat in societate cum magistro Bayly. Et ista deponens hospitabatur cum eadem Agnete ad tres septimanas, cum quibus Johannes Jonson cutler conversabatur.\nDicit se audivisse moder Agnetem dicentem quod uxor Thome Clerc est illius opinionis. Et dixit isti deponenti: \u2018Quare non venis domum? Sponsus meus habet optimum librum\u2019.\nDicit quod audivit Hachet et Flesshour dicentes quod Katerina Revis et sponsus sunt eiusdem secte.\nElizabeth Gest, filia Agnetis Corby, fuit sepius in communicacione cum ipsa.\nUxor Willelmi Grey, filia litle modre Agnes, est .... Et credit quod prima uxor dicti Willelmi superstes est.\nHawkyns ut audivit ab aliis, est fautor hereticorum et est in magna familiaritate cum Alicia Rowley.\nKaterina, uxor cuiusdam pistoris in Gosford strete, dixit isti deponenti se esse confessam magistro Flemmyng quod non bene credebat de sacramento altaris. Et venit ad quendam Tuke cum Sylkby primum deprehensus erat et rogabat eundem quatenus declareret Silkby ... coram vicario.\n\nThomas Abell\nxxiido die mensis Novembris anno Domini 1511\u00b0\nThomas Abell civitatis Coventr\u2019 sutor, natus in parochia sancte Werburge Cestrie ..., etatis xiii annorum.\nIuratus et cetera, dicit quod circa xiimum sue etatis annum erat apprenticius cum quodam Henrico Flemyng sutor apud Canarvan\u2019, cum quo moratus est vi annis. Deinde rediit Cestriam, ubi mansit ad tres annos. Et post hoc apud Staff fecit moram et in Coventria. In qua civitate Coventr\u2019 per Robertum Hachet ad duos annos elapsos primum inductus erat in heresim et non ante, ut asserit.\nEt dicit quod mediis illius Roberti Hachet aggressus est Rogerum Londesdale. Quem audivit legentem in libris Anglic\u2019 scriptis de evangeliis et epistolis, presentibus secum dicto Hachet et Bown.\nEt negat se novisse prenominatos Londesdale, Hachet et Bown fuisse opinionis heretice.\nFatetur tamen se audivisse eosdem contra sacramentum altaris dogmatisasse, videlicet: \u2018That God made man and not man God, as the carpenter doith make the howse and not the howse the carpenter. And that he shuld take it as a token or a remembraunce of Crists passion and not as the very body of Cryste\u2019, et cetera.\nEt fatetur se ... Wyclyffe, ad instructiones aliorum superius nominatorum, credidisse dictis illorum et quod non erat peregrinandum. Nec peregrinaciones observavit ab eo tempore, a quo etiam tempore ymaginum venerationes detestabatur, ut affirmavit.\nFatetur libri receptionem a Johanna Warde et dicit quod tradidit eundem librum dicte Johanne ....\nVolens tamen redire ad unitatem ecclesie et cetera, abiuracionem legit ut supra.\n\nThomas Wrixham\nxxvto die Novembris anno Domini supradicto.\nThomas Wrixham civitatis Coventr\u2019 cyrothecarius etatis xl annorum et ultra, ut asserit, natus apud Castrum de Holt et apprenticius London\u2019 cum magistro Birell aramatario circa xiimum sue etatis annum, cum quo ad vi annos moram traxit. Et a London\u2019 rediit ad Wrixham, ubi cum patre suo mansit. Et in ipsa villa addidicit artificium suum, manendo ibidem ad viitem annos. Deinde venit Coventriam ubi pro maiori parte mansit et cetera.\nIuratus et examinatus an unquam habuit in custodia sua libros super heretica pravitate, dicit quod sic. Sed eundem librum tradidit domino, ut asserit.\nEt quantum ad conversacionem cum Landesdale et Abell, fatetur. Dicit tamen quod nunquam credidit secte illorum.\nEt dicit preterea quod Villers, Banbrooke et Bradeley, ut credit, sunt heretici.\nEt tandem fatebatur se eam fidem tenuisse quam Landesdale et ceteri tenuerunt.\nDicit insuper quod Willelmus Revys et Katherina, uxor eius, sunt heretici. Nam cum primum Landesdale deprehensus erat, dixerunt quod idem Landesdale erat vir bonus et dolendum erat de vexatione sua. Et audivit eundem Revis communicantem contra sacramentum altaris et cetera.\nIdem dicit de Hawykins skynner, addendo quod Warde reputatus est eiusdem secte et optimus communicator.\nEt audivit Bown dicentem quod magistrum Wiggeston et Pysford habent pulcherrimos libros de heresi et cetera.\nAddit preterea quod Thomas Spenser mercer est, ut credit, eiusdem secte.\nRicardus Northopp cum uxore sua sunt etiam heretici et cetera.\nAudivit communicationem factam de magistro Bayly et Roberto filio eiusdem quod fuerunt eiusdem opinionis.\nDicit insuper quod Johannes Davy, pictor a Leicestr\u2019, multotiens accessum habuit ad Abell, Silkeby et Bown, nova a quodam vocato Annestyj pseudo propheta afferendo. Et prophetias huiusmodi Bown interpretatus est.\nEt Derling omnino adversatur presbiteris, ut asserit.\nThomas Lyeff, sherman, et Johannes Longhald, sherman, semper cum Landesdale spatiabantur. \nHolbache fuit sepe cum Silkby et cetera.\nEt dicit se audivisse Banbrooke dicentem quod Willelmus Banwell, mercer, erat cognitus inter eos et eiusdem secte.\nDe uxore Trussell, dicit cum ceteris.\nDicit quod uxor Banbrooke dixit ad Bradeley: \u2018Tu habes librum de heresi, quare non tradis eum domino episcopo? Faxit Deus ut comburentur huiusmodi libri\u2019.\nVolens tamen ad unitatem ecclesie et cetera redire et cetera, abiuracionem legit et cetera. Quem dominus absolvit penitenciamque iniunxit.\nDicit quod ex relatu Thome Clerc, inter eundem domum, audivit quod Willelmus Revis et Thomas Archer audiverunt eundem Thomam legentem in libro suo pessimo.\n\nThomas Clerc\nPrefatis die et loco.\nThomas Clerc hosier civitatis Coventr\u2019, natus in Harding prope Northampton, etatis 1 annorum et ultra, ubi moram traxit et Coventr\u2019 tota vita sua.\nIuratus et cetera, dicit quod mediis Landesdale et cuiusdam Willelmi Heywod, qui iam mortuus est, ad xiicem annos elapsos incidit in hereticas opiniones, tenendo perversas hereses, quas prenominatus Landesdale et alii tenuerunt ut supra.\nEt dicit quod in principio, videlicet ad xcem annos preteritos, Thomas Warde conversabatur cum Landesdale. Et audivit eundem legentem unacum isto deponente et Roberto Hachetts. Silkby et Landesdale sciunt, ut asserit, plura deponere in hac re.\nEt Johannes Clerc erat, voce quorundam, huiusmodi opinionis.\nDe Derling, concordat cum Wrixham.\nDe Rise shomaker, dicit quod Abell scit deponere.\nDe Banwell, dicit se audivisse quod erat eiusdem secte.\nInterrogatus de libro pessimo atque erroribus pleno, dicit quod habuit a Willelmo Heywod.\nDe Lyeff, dicit quod imitatus est vestigia parentis et cetera. Et de eodem atque Langhald, dicit quod magni erant cum Landesdale.\nUxor Thome Acton magna est cum magistra Cooke. Et ipsa magistra Cooke habuit sponsum iam mortuum eiusdem secte. Credit Thomam Acton et Londesdale plura scire in hac re.\nDicit quod Hawykyns fuit familiaris cum Londesdale.\nDe moder Agnes, dicit quod heretica est.\nIn recessu, fatebatur se tenuisse contra benedictionem episcopi.\nVolens tamen ad unitatem ecclesie redire et cetera, abiuracionem legit et cetera. Iuratusque ad perimplendum penitenciam et cetera, absolutus est a domino.\nDicit quod Johannes Cropwell, wyer drawer, rettulit isti quod fuit conversatus cum Landesdale et spatiatus est cum eodem.\nEt dicit quod Cristiana, uxor sua, audivit eum legentem variis vicibus et nouit de libro pessimo quem iste habuit. Dicit tamen quod non legebat ei opiniones hereticas. Verumtamen fatetur quod uxor sua voluit eum cremare librum suum huiusmodi.\n\nThomas Wrixham, Thomas Clerc, Thomas Abell, Thomas Villers, Robert Silkby, Richard Bradeley, Thomas Spenser, John Longhold, Thomas Banbrooke, William Hawkyns, and Thomas Warde\nVicesimo quinto die mensis et anni suprascriptorum apud Maxstock predict\u2019 coram prenominato reverendo patre, Thomas Wrixham, Thomas Clerc hosyer, Thomas Abell, Thomas Villers, Robertus Silkeby, Ricardus Bradeley, Thomas Spenser, Johannes Longhold, Thomas Banbrooke, Willelmus Hawkyns et Thomas Warde, detecti et cetera ut supra.\nPost eorum confessionem in iudicio factam, articulis prescriptis ministratis, atque submissiones suas humiliter in hac parte, facta abiuracione per ipsorum quemlibet prima ut supra in abiuracione Flesshor, dominus eos omnes et singulos a sentencia excommunicationis \u2013 prestita primitus per eos et eorum quemlibet caucione de perimplendo penitenciam et cetera in forma ecclesie consueta \u2013 absolvit.\nEt Wrixham, Silkeby, Clerc et Abell consimilem penitenciam iniunxit cum Landesdale, Flesshor et aliis. Reliquam partem penitencie sue dominus distulit in visitationem suam ut supra.\nBradeley, Spenser, Longhald et Hawkyns habent penitenciam peragendam die Veneris extunc proxime sequente circa civitatem in processione.\nBambrooke vero habet interesse apud crucem in foro cum fasciculo, quem adveniente processione levet humeris suis et cum supranominatis processionaliter, more penitentis, eat in ecclesiam sancti Michaelis et cetera.\nEt omnes supranominati habent in monitione quod interim nichil operis in opellis suis exerceant aut aliis locis operentur. Nec ingrediantur ecclesiam usque in diem Dominicam extunc proximam sequentem. Quo die habent ad interessendum sermoni in ecclesia parochiali predicta cum Sylkeby et aliis, sed sine fasciculis.\n\nThomas Villers\nxxvii0 die mensis et anni supradictorum.\nThomas Villers civitatis Coventr\u2019 aromaticarius xxvii annorum, ut asserit, ubi natus erat.\nIuratus et examinatus et cetera, dicit quod artificium suum in Bristollia et partibus extraneis didicit.\nEt tandem duxit uxorem filiam Thome Redhell de Byrmyngham, a quo tempore continue moram traxit apud Coventriam.\nInterrogatus an unquam conversatus erat cum supranominatorum abiuratorum aliquo aut legit, vel audivit eos legentes, in libris continentibus heresim, negat prorsus.\nInterrogatus an unquam audivit quod uxores Bradeley et Banbrooke fuerunt suspecte de et super heretica pravitate, negat.\n\nRichard Bradeley\nRicardus Bradeley civitatis Coventr\u2019 mercer etatis xxxiiii annorum, natus in comitatu Staff in parochia de Kinges Swyneford, ubi et in civitate predicta moram omnino traxit, ut asserit.\nIuratus et examinatus et cetera an nunquam conversatus fuit cum eis vel illorum aliquo qui huiusmodi secte erant et cetera ut supra, negat conversacionem, noticiam secte aut lecture illorum presentiam et cetera. Quare dominus mancipavit eum carceribus.\n\nThomas Villers\nDeinde xxviii\u00b0 die mensis et anni supradictorum, comparens coram domino et cetera et examinatus ut supra, negat omnino. Quare mancipatus est carceribus.\n\nRichard Bradeley\nDeinde xxviii\u00b0 die mensis et anni supradicto, interrogatus et cetera ut supra, negat conversacionem secte, noticiam aut lecture audite. Nec voluit omnino confiteri. Negat etiam conversacionem aut communicacionem cum Alicia Rowley ut emptionem cum eadem. Negat insuper conversacionem aut communicacionem cum Landesdale et ceteris in hac parte.\nTandem tunc fatetur quod opiniones tenuit contra peregrinaciones et ymaginum veneraciones, et quod Jonson cutler exposuit eis scripturas, presente Silkeby.\nFatetur de Banbrooke.\nDicit etiam quod Spenser rettulit ei se esse opinionis sue.\nDicit insuper quod Villers habuit sepe verba secreta contra peregrinaciones et cetera.\nEt dicit quod Silkby attulit in domo istius librum de mandatis, quem \u2026 .\nDicit uxorem suam Thomasinam esse eiusdem secte et opinionis.\nVolens tunc, ut asseruit, ad unitatem fidei redire et huiusmodi opinionibus et aliis quibuscumque, ut supra, hereticis prorsus renunciare, abiuracionem et cetera legit, signum crucis sub nomine suo subscribens. Et tunc dominus eundem, ad perimplendum penitenciam subscriptam iuratum, absolvit.\n\nThomas Banbrooke\nThomas Banbrook civitatis Coventr\u2019 pandaxator etatis lii annorum et ultra, natus in Coventr\u2019 ubi et in civitate Coventr\u2019 moram traxit.\nIuratus et examinatus et cetera ut supra, negat ut supra tarn de se quam uxore sua.\nTandem tunc fatetur cum ceteris.\nEt dicit quod conversatus erat magistro Johanne Phisico et audivit eundem communicantem contra ymaginum venerationes et peregrinationes.\nEt dicit quod magister Johannes rettulit ei \u2018that the hoste consecrate was not the very body of our Lorde but a figur\u2019. Et ita credidit isti. Quem, ut asserit, magister Johannes primo instruxit in huiusmodi opinionibus hereticis.\nVolens tunc, ut asseruit, ad fidei unitatem redire et opinionibus huiusmodi atque aliis quibuscunque hereticis prorsus renunciare, abiuracionem legit ut supra, signum crucis sub nomine suo subscribendo. Quem dominus, ... ad perimplendum penitenciam et cetera iuratum, absolvit.\n\nRichard Northopp\nRicardus Northopp civitatis Coventr\u2019 mercer etatis circiter xxxi annorum, natus in Myrfeld prope Wakefeild. \nIuratus et cetera atque examinatus ut supra folio precedente, negat cum ceteris non modo pro se verum etiam pro uxore sua.\n\nThomas Spenser\nThomas Spenser civitatis Coventr\u2019 merser etatis xxxi annorum et ultra, natus in Wynchecombe.\nIuratus et examinatus, negat conversacionem ut supra.\nFatetur tamen se habuisse librum a Silkeby de epistolis Pauli, ut Silkeby asseruit.\nEt pater suus misit ipsum ad Bown pro quodam libro. Quem librum, ut affirmat, postquam erat ei traditus, dimisit in mensa vocata le war\u2019 borde. Et magister suus Ricardus Londesdale eundem librum habuit, ut credit.\nNegat conversacionem cum Balthaser aut lecture eiusdem audite.\nDicit quod audivit Silkeby dicentem quod ymagines in memoriam sanctorum fabricate sunt nihil aliud quam trunci mortui.\nIdem dicit de Bradeley.\nDicit quod Johanna Smyth multotiens accersuit ad eam filias suas et, clauso ostio, legat ad eas.\nEt Silkeby primum introduxit eum ad huiusmodi hereses.\nVolens tunc ad unitatem ecclesie redire et cetera, abiurationem legit et cetera. Iuratusque ad perimplendum penitenciam et cetera, absolutus est, ut continetur.\n\nJohn Longhold\nJohannes Longhald civitatis Coventr\u2019 sherman etatis circiter xxxiiiior annorum, natus in parochia sancti Johannis de la mur prope Laghton\u2019 in Momyng.\nIuratus et examinatus et cetera ut supra, dicit quod audivit Landesdale verba habentem contra ymaginum veneraciones dicendo quod idolatria erat.\nEt fatetur quod sepenumero spaciatus est cum Landesdale tarn in parco quam extra.\nInterrogatus quotiens audivit Londesdale communicantem contra ymaginum venerationes, dicit quod longe pluries quam par est. Interrogatus an favebat opinioni Londesdale in ea parte, fatetur; et quod audivit eum dicentem, \u2018iste ymagines sunt nisi trunci mortui et nihil possunt tibi conducere\u2019, cui assertioni iste tunc credidit.\nEt sepius audivit eum communicantem de Thobia.\nIta dicit de peregrinatione, quod melius est pecunia distribuenda in elemosinis quam in huiusmodi peregrinatione.\nVolens tunc, ut asseruit, eisdem opinionibus hereticis et aliis quibuscumque contra sanam ecclesie doctrinam sonantibus penitus renuntiare atque ad unitatem ecclesie redire, opinionibus huiusmodi hereticis omnibus et omnimodis aliis prorsus tunc expresse renunciavit et abiuracionem legit et cetera ut supra, signumque crucis sub nomine suo subscripsit. Deinde iuratum ipsum ad perimplendum penitenciam et cetera, dominus absolvit.\n\nWilliam Lodge\nWillelmus Lodge civitatis Coventr\u2019 mercer etatis xxv annorum, natus in Coventr\u2019.\nIuratus et examinatus, fatetur quod semel interfuit in domo cum Bradeley et uxore sua audiens Bradeley legentem in libro de epistolis Pauli.\nEt dicit quod uxor eiusdem Bradeley scit bene legere et pene memoriter novit recitare capitula Pauli.\nDicit insuper quod semel intravit in domum Banbrooke ubi Landesdale quandam lecturam Bradeley et uxori sua exposuit et continue Landesdale tacuit. Cui uxor Bradeley dixit, \u2018Noli timere, spero istum esse filium gracie\u2019.\nDicit preterea quod ad tres annos elapsos, ut recolit, iste in eodem lecto iacuit cum Thoma Villers et Villers interrogavit istum de fide sua, cui iste respondit, \u2018credo quemadmodum docet ecclesia\u2019. Cui Villers, \u2018dico tibi presbiterum non posse minimum unguem facere, ergo nec a fortiori nequit corpus dominicum efficere\u2019. Cui iste, \u2018relinque hanc opinionem. Et que est causa quod illud corpus dominicum recipis in Paschale cum non credis firmiter?\u2019 et cetera. At Villers, \u2018hoc facio in vanam gloriam ... quemadmodum ceteri faciunt\u2019.\nEt credit iste deponens quod quidam puer iam manens cum Villers nuper autem cum magistro Johanne Phisico \u2013 qui commisit ipsum eundem puerum prenominato Villers et legavit post mortem Balthaser Shugborow eodem puero varios libros heretice pravitatis \u2013 est eiusdem secte; presertim quod varios viros prestantes in magistros habere potuit, immo longe prestantiores quam Villers.\nEt dicit quod Robertus Lye, qui duxit matrem suam, minatus est ei, asserendo quod detexit matrem suam propriam.\n\nThomas Villers\nTandem, penultimo die mensis et anni supradictorum, prenominatus Thomas Villers comparens atque \u2013 presentibus Roberto Silkby, Ricardo Bradeley, Thoma Banbrooke, Willelmo Lodge, Rogero Landesdale et Johanne Jonson \u2013 ... examinatus, fatetur se dixisse et tenuisse quemadmodum continetur in depositione Lodge, Bradeley et aliorum. Sed penitenciam egit in ea parte.\nInterrogatus quare noluit hoc fateri antea, dicit quod propter juramentum per eum ... de consiliis et secretis illorum non detegendis ... presertim Robert\u2019 Silkeby. Et fatetur se dixisse Willelmo Lodge quod mater sua docuit eum ipsam opinionem que continetur in depositione eiusdem Willelmi Lodge.\nEt dicit quod non credidit perfecte sed he wavered and stode in doubt.\nEt dicit quod non bene credidit eo tempore quo Silkby eum communicantem audivit, sed iam plene et perfecte credit ut asserit.\nFatetur quod audivit Silkby exponentem librum de Sikeman in claustro.\n\nThomas Warde\nThomas Warde civitatis Coventr\u2019, barker, etatis lxiii annorum, natus in Rutlond et a presencia moram trahens Coventr\u2019.\nIuratus et examinatus et cetera, interrogatus an unquam audivit Thomam Clerc legentem hereses, fatetur.\nEt fatetur se audivisse Bown legentem et cetera. Et incontinenter interrogavit Hachett quomodo legit iste cum litteras non noverit. Cui respondit Hachetts, \u2018Spiritus sanctus eum inspiravit\u2019.\nInterrogatus preterea an favebat opinionibus illorum, fatetur sed non per spacium xiicem annorum. Et ipsas hereses prorsus renunciavit, se submittendo iudicio sancte matris ecclesie.\nDicit etiam se mutuo dedisse Balthasar Shugborow aureum et mutuatum esse Bown corium variis temporibus.\nEt cum Hachetts, Bown, Clerc et Brown sepe conversatus erat.\nAudivit quod Spon erat eiusdem secte.\nIdem dicit de Abell, cum quo communicacionem habuit quemadmodum cum Hachetts.\nDicit quod Banbrooke reputabatur vivente Brown pro uno opinionis illorum.\nIpsis tunc hereticis opinionibus et aliis quibuscumque contra sanam ecclesie doctrinam sonantibus penitus renunciavit et abiuravit, ut supra continetur. Signumque crucis sub nomine suo subscripsit. Et eundem iuratum, ad perimplendum penitenciam iniungendam iuratum, dominus absolvit. Et penitenciam distulit in adventum suum ad Coventriam.\n\nWilliam Hawkyns\nWillelmus Hawkyns civitatis Coventr\u2019, skynner, natus in parochia de Penkrich etatis circiter xlviii annorum.\nIuratus et cetera, dicit quod solicitacionibus Hachet, Sylkby et Londesdale, inductus erat in opiniones hereticas. Et eisdem favebat atque opinionibus eorum. Volens tunc, ut asseruit, ad fidei unitatem redire et cetera, abiuracionem legit et cetera. Fecit ut continetur infra.\n\nRobert Silkby, Thomas Wrixham, Thomas Abell, Thomas Clerc, Richard Bradeley, Thomas Spenser, John Longhold, Thomas Banbrooke, William Hawkyns, Thomas Warde, (and Thomas Villers?)\nPenultimo die Novembris anno Domini et loco supradictis, Robertus Sylkby, Thomas Wryxham, Thomas Abell, Thomas Clerc, Ricardus Bradeley, Thomas Spenser, Johannes Longhold, Thomas Banbrooke et Willelmus Hawkyns et Thomas Warde legerunt abiuraciones. Et abiurati erant solemniter prout continetur in abiuracione Flesshor.\nEt ipsis iuratis ad perimplendum penitenciam eis et eorum cuilibet iniungendam, dominus absolvit ....\nEt iniungitur Silkeby, Clerc, Wryxham et Abell consimilis penitencia cum Flesshour ..., videlicet quinto die mensis Decembris et die Dominica ex tunc sequentibus agenda .... Reliqua pars penitencie sue differtur in adventum domini ad Coventriam.\nReliqui quinque eorum \u2013 videlicet Bradeley, Spenser, Longhold et Hawkyns \u2013 habent penitenciam cum fasciculis peragendam in die Veneris proximo sequenti. Et habet Banbrooke interesse apud crucem in foro cum fasciculo et adveniente processione transeatur cum ceteris in ecclesiam parochialem sancti Michaelis.\nEt interim habent omnes supranominati in mandatis quod nihil operentur in opellis suis aut aliis locis aperte et quod nec ingrediantur ecclesiam usque post ipsum diem Dominicam nec insimiliter conversentur unus eorum cum aliis.\nEt die Dominica habent interesse sermoni in ecclesia parochiali predicta cum Sylkeby et ceteris, sed sine fasciculis.\nEt audivit matrem suam legere in vernacula lingua evangelium illud,\n \u2018Noli timere pusillus grex\u2019. Submisit se tandem iudicio ecclesie. Et abiuracionem legit et cetera ut supra. Et penitenciam habet ut continetur?\n\nThomasina Bradeley\nThomasina, uxor Ricardi Bradley.\nIurata et examinata, et primum an mater sua eam unquam informavit in opinionibus hereticis, negat.\nEt dicit quod audivit sponsum suum in quodam libro, quem Silkby in domum suam adduxit, legentem. Et ille liber erat de mandatis in Anglic\u2019.\nFatetur etiam se novisse quod Silkeby erat diffamatus et suspectus super crimine heretice pravitatis.\nInterrogatus an audivit Londesdale legentem et cetera, negat deposita per Lodge.\nEt petit ut probationes introducantur contra eam; quod si iuridice probari possit, offert se exponendam extremo periculo mortis.\n\nMargaret Landesdale\nMargereta, uxor Londesdale et cetera.\nIurata et examinata, fatetur quod Silkby bis vel ter accessit ad domum suam, quem communicantem cum viro suo audivit.\nInsuper dicit quod vidit libros per Johannam, uxorem Smyth, sponso suo traditos. Et novit locum ubi occultati erant.\nEt fatebatur se in heresim incidisse, informacione viri sui. Et eas opiniones hereticas tenuisse quas maritus suus tenuit, videlicet contra sacramentum altaris et cetera.\nDicit quod circiter viii vel ix annos preteritos mater Thome Villers unacum filia sua, nunc uxor Bradeley, intraverunt in domum istius et manserunt ibidem a meridie usque ad vium. Et dicta mater, iacente marito istius valitudinario in lecto suo, legit in quodam magno libro, presente dicta filia sua et eam audiente.\nEt ad quinque annos elapsos uxor Bradeley predicta accessit ad domum istius et cum viro suo communicavit. Effectum tamen huiusmodi communicationis non novit.\n\nAlice Lye\nAlicia, uxor Roberti Lye, et cetera.\nIurata et examinata, negat conversacionem cum supranominatis aut\nopinionum hereticarum noticiam.\nDiffertur in adventum domini et cetera.\n\nThomas Kylyngworth\nThomas Kylyngworth, civitatis \u2026, cooper.\nIuratus et cetera, negat conversacionem scienter cum hereticis,\nquorum opinionibus nunquam favuit, ut asserit.\nDominus, ex consilio sibi assistentium, remisit eum domum, decernens ulterius inquirendum esse contra eum.\n\nHugh Parrek\nHugo Parrek civitatis Coventr\u2019, wyerdrawer.\nIuratus et examinatus, dicit quod bis vel ter interfuit Londesdale et audivit eum legentem et communicantem contra sacramentum altaris, peregrinationes et cetera. Et dicit se confessum esse proprio curato in hac parte. Nichilominus quia male credidit in hac parte, submisit se correctioni domini et iudicio ecclesie.\nFatebatur se credidisse quemadmodum Londesdale, Lyeff et Longhold crediderunt et tenuerunt et cetera. Et dicit quod Robertus Hachet eum primo induxit in huiusmodi hereses.\nSubmisit se correctioni et cetera. Abiuracionem legit et cetera, signum crucis fecit. Habet penitenciam peragendam in die Veneris et Dominica proximis quemadmodum Bradeley, Spenser, Longhold et Hawkyns habent. Absolucione prima.\n\nWilliam Revis\nWillelmus Revys civitatis Coventr\u2019, skynner.\nIuratus et cetera, an unquam habuit huiusmodi verba, videlicet quod\nLondesdale est vir bonus et dolendum est de vexacione sua, negat prorsus.\nEt negat conversacionem cum supranominatis.\nNec vult fateri quod unquam erat opinionis heretice aut fautor\npravitatis heretice scienter. Scilicet negat penitus.\n\nJohn Cropwell\nJohannes Cropwell civitatis Coventr\u2019, wyerdrawer.\nIuratus et cetera, dicit quod habuit communicationem cum Lyeff,\nqui dixit sibi de peregrinationibus.\nEt cum iste quondam oblationes faceret ymagini sancte Marie de\nTurri, Hachet allocutus est eum, dicendo sibi: \u2018Quid hic agis, Johannes?\u2019 Et respondente isti, \u2018Offero ymagini beate Marie\u2019. Dixit Hachet, \u2018A, God help the, thow arte a foole\u2019.\nFatetur quod audivit Landesdale in presentia Lyeff communicacionem habuisse verba cuius communicationis non recolit.\nFatetur tunc quod novit eo tempore dictum Londesdale habuisse malum nomen.\nEt dicit quod bis in domo Landesdale fuit infra quarterium anni. Fatetur se audivisse Landesdale et alios dogmatisantes contra sac\nramentum altaris et cetera.\nEt credidit dictis eorum contra peregrinaciones et ymaginum veneraciones, non tamen contra sacramentum altaris.\nDiffertur ulterior processus in adventum domini ad Coventriam, de consilio sibi assistentium.\n\nThomas Bown and Roger Landesdale\nBown et Londesdale dicunt quod Hebbis sepe fuit in communicacione cum eis super opinionibus eorum hereticis et cetera. Et sepius petivit consortium illorum quam ipsi eius consortium, et cetera.\n\nJohn Hebbis\nJohannes Hebbis civitatis Coventr\u2019, sherman.\nIuratus et cetera, negat conversacionem cum Londesdale et Bown,\nqui eum accusaverunt.\nEt tandem fatetur quod audivit eos dogmatisantes contra ymagines et peregrinaciones.\nEt parum, ut asseruit, habuit fidem dictis illorum et sepius conversatus est cum eisdem.\nEisdem tunc opinionbius hereticis et ceteris omnibus paratum se op tulit renunciare. Et dominus, ex consilio sibi assistentium, distulit abiuracionem suam admittere et ulteriorem processum, ut supra, facere et cetera.\n\nDavid Clerc\nDavid Clerc civitatis Coventr\u2019 coryar, natus ibidem, etatis xl annorum et ultra.\nIuratus et examinatus, fatebatur quod quater interfuit in consortio Bown, Hachet et Londesdale et Silkby seipse. Et audivit eos communicantes contra peregrinaciones, sacramentum altaris et ymaginum veneraciones, sed non per duos annos, et non credidit dictis illorum contra sacramentum.\nEt fatetur quod audivit eos communicantes contra peregrinacionem sancte Marie de Turri.\nDicit insuper quod novit eos fuisse suspectos. Et eo tempore habuit fidem dictis illorum et opinionibus suis tunc favebat.\nSubmisit se tamen iudicio sancte matris ecclesie.\n\nJohn Bull\nJohannes Bull, serviens Thome Villers, natus in Menevia, etatis xvii annorum.\nIuratus et cetera, dicit quod avunculus suus Johannes Blumston, alias vocatus magister John Phisicion, instruxit eum contra sacramentum altaris, ut acciperet illud in signum passionis Christi et non crederet ibi esse verum corpus dominicum.\nEt fatetur se dixisse Wrixham quod voluit discedere quando novit de deprehensione Londesdale et aliorum.\nEt ulterius fatetur quod opiniones hereticas a nono sue etatis anno tenuit.\n\nThomas Lyeflf\nThomas Lieff civitatis Coventr\u2019 sherman, natus in Carleton,\u2019 etatis xxx annorum.\nIuratus et cetera, fatebatur se audivisse Londesdale bina vice legentem et verba habentem contra peregrinaciones et cetera. Et fatetur se semel in consorcio fuisse cum Bown. Et quod audivit ab eis dictum quod non est attendendum ymagini quia est nisi truncus mortuus, sed habendum est animus ad Deum et sanctum representatum per ymaginem et cetera.\nIpsis tunc opinionibus quas contra sanam ecclesie doctrinam tenuit prorsus renunciavit, se submittendo ecclesie et correctioni domini et cetera.\nDictorum illorum: \u2018May we drynke all of a cupp\u2019.\n\nElizabeth Gest\nElizabeth, uxor Willelmi Gest textoris Coventr\u2019.\nIurata et examinata et cetera, negat.\nEt dominus decrevit ulterius inquirere contra eam. Et distulit in adventum suum ad Coventr\u2019 et cetera.\n\nJulian Yong\nJuliana, filia Agnetis Yong, etatis xx annorum, natus Coventr\u2019.\nIurata et examinata, interrogata an scivit legere, negat. Tandem, affirmante Silkeby in facie sua quod perfecte novit legere, fatebatur.\nEt dixit quod audivit Aliciam Rowley communicantem contra peregrinaciones, ymaginum veneraciones et sacramentum altaris, dicendo quod illud quod oblatum erat, erat nil aliud nisi panis et vinum. Quibus dictis credidit ista, ut asseruit.\nInterrogata de libro quem ab Alicia Rowley habuit, negat se huiusmodi librum habere, affirmando eum librum traditum fuisse dicte Alicie Rowley. Et dicit quod apportavit dictum librum in domum prenominate Alicie et eundem, unacum libro de mandatis, posuit in lecto sub culcitra infra the chapell chambre. Quod, ut asseruit, intimavit dicte Alicie. Dicit insuper quod hoc ideo fecit quia Silkeby aggressus est matrem suam, eam admonendo ut si quos libros haberet, eosdem occultaret ne fortassis in custodia sua deprehendantur.\nFatetur preterea quod in festo nativitatis Domini ultimo preterito, Alicia Rowley legit in domo sua in quodam libro cooperto tegimine rubro. Fatetur quod Alicia Rowley precepit ei et sub iuramento artavit quod non detegeret consilium et secreta eius.\nEt dicit quod ad decem annos elapsos dicta Alicia venit in domum matris sue cum libro in sinu suo et eam tunc instruxit in huiusmodi opinionibus hereticis et precipue contra sacramentum altaris. A quo tempore credidit opinionibus suis, ut supra.\n\nMargaret Landesdale\nSubmisit se correctioni et cetera. Abiuracionem legit et crucis signum et cetera fecit. Absoluta.\nFatebatur quod Alicia Rowley vigesies accessit ad domum suam et cetera.\nHabet penitenciam cum Hugone Parrek.\nReliqua pars differtur in adventum domini.\n\nWilliam Revis\nDeinde iii\u00b0 die mensis et anni supradictorum idem Willelmus, in virtute iuramenti per eum prestiti examinatus de et super singulis premissis, negat noticiam heretice pravitatis aut conversationes scienter cum hereticis. Et ulterius negat penitus.\nDominus, ex consilio assistentium sibi, remisit eum domum, decernens ulterius inquirendum esse contra eum.\n\nJohn Bull, Julian Yong, David Clerc, Thomas Lyeff, Thomas Villers\nJohannes Bull et Juliana filia Agnetis Yong \u2013 abiurata per eos primitus omni heretica pravitate et absoluti prima \u2013 habent penitenciam consimilem cum Silkeby.\nEt David Clerc, Thomas Lyeff et Thomas Villers, similiter abiurati et absoluti, habent penitenciam in die Dominica cum dicto Silkeby et aliis et cetera.\n\nHugh Parrek, Margaret Landesdale, David Clerc, John Bull, Thomas Lyeff, and Julian Yong\nTercio die mensis Decembris anno Domini suprascripto apud Maxstock predicta, Hugo Parreck, Margareta uxor Rogeri Landesdale, David Clerc, Johannes Bull, Thomas Lyeff, Juliana Yong filia Agnetis Yong, civitatis Coventr\u2019, detecti ut supra, confessi sunt ut supra continetur.\nEt abiuraverunt, se submittentes.\nEt absolutione prima a sentencia excommunicationis, habent penitenciam consimilem cum Sylkeby et aliis.\n\nRose Furnour\nxvi Januarii anno supradicto.\nRosa Furnour etatis xxiiiior annorum, nata apud Atherston, nuper famula Hachet.\nIurata et cetera, dicit quod litle moder Agnes et Johanna Warde earn instruxerunt in opinionibus hereticis, videlicet contra sacramentum altaris et cetera. Et dicit quod litle moder Agnes optime novit legere; non tamen legit in presencia sua. Nec ista habuit fidem dictis suis. Sed, ut asserit, postquam intellexit huiusmodi dicta fuisse contra fidem catholicam, confitebatur erratum suum cuidam fratri Preston\u2019 in quadragesima preterita.\nEt dicit ulterius quod Willelmus Revis et uxor sua sepius accesserunt ad domum Hachet ubi communicationem privatam habuerunt, presentibus Abell et Bown. Addit preterea quod Abell infestus est presbiteris.\nEt Spon frequentem communicationem habuit cum Hachet in domo eiusdem Hachet de peregrinacionibus. Dicit, concordando cum ceteris, affirmans quod Hachet et ceteri non habuerunt magis complacentiam quam in huiusmodi communicationibus contra fidem.\nAddit insuper quod uxor Trussell sepenumero conversabatur cum Johanna Warde.\nAudivit Hachet dicentem quod Derlyng erat vir bonus.\nEt dicit quod penes Landesdale, uxorem suam, Bown et alios supranominatos opinatur se esse diffamatam. Verumptamen preciso affirmat se nunquam tenuisse aut favisse opinionibus hereticis.\nQuare dominus decrevit ulterius inquirere contra eam et remisit eam et cetera.\n\nJohn Jonson\nPrefatis die et loco.\nJohannes Jonson de Byrmyngham, cutler, et cetera.\nUlterius examinatus, dicit quod quidam Robertus Qwyck, ville Brystollie parochie sancti Thome in diocesi Bathon\u2019, carpet maker, frequentem communicationem habuit cum isto Bouway seniore wever, Henrico Tuck wyer drawer in Brodemede et Henrico Padwell in parochia sancti Philippi,\u2019 cutler, et Laurentio Capper in Brodemede atque Karolo Villers parochie sancti Nicholai,\u2019 mercatore, in cellis ... contra ymaginum veneraciones et peregrinaciones atque, ut recolit, contra sacramentum altaris. Hoc addendo, quod ista habuerunt verba, \u2018that the sacrament of the alter is not the very body of our Lorde but materiali brede\u2019.\nEt iste communicationes fuerunt presente Bouway seniore circa vi annos elapsos. Et a tempore abiuracionis dicti Bouway junioris, tunc Bouway, ut assent, nunquam conversabatur cum eisdem eo tempore.\nThomas ..., botell maker, dwelling as a man goith to the temple\u2019 in seynt Thomas paresh, et Johannes Nayler eiusdem parochie, dwelling apon the bridge, have been also present at such communicacions with the persons above named. Et huiusmodi communicationes habuerunt non solum in domibus verum etiam in campis, spaciando usque capellam sancti Vincendi.\nTuck et Qwyck pessimos reputat. Tuck scit Apocalipsim totaliter et memoriter.\nKarolus tamen Villers non spaciabatur cum eisdem, sed supranominati accessum habuerunt ad domum suam ubi communicaverunt de et super premissis, presente uxore dicti Karoli et audiente.\nEt est mala suspicio de uxoribus Padwell, Capper et botell maker, in quorum domibus huiusmodi communicationes habuerunt, uxoribus presentibus.\nEt dicit quod Acton erat familiaris cum Rogero Brown et Johanne\nPhisico.\nEt Thomas Archer de Coventr\u2019 unacum uxore sua frequentem accessum habuerunt ad domum dicti Johannis Phisici, ubi audiverunt ipsum Johannem dogmatizantem contra peregrinationes et ymaginum venerationes.\nHolbache familaris fuit cum Silkby.\nJohannes Clerc conversabatur cum supranominatis Johanne Phisico et Rogero Brown. Et audivit eosdem dogmatizantes contra peregrinaciones et ymaginum veneraciones.\nVerum quin prenominatus Johannes Jonson male sentiebat contra sacramentum altaris et cetera, asserens se velle ad ecclesie unitatem redire, seque submittens iudicio sancte matris ecclesie, omnem hereticam pravitatem sponte abiuravit ut supra, signum crucis subscribens. Qua abiuracione perlecta \u2013 in presentiis venerabilium virorum dompni Willelmi Dykens, prioris de Maxstoc, magistrorum Radulphi Cantrell, Thome Orton, decretorum doctorum, Willelmi Skelton, Willelmi Wilton, artium magistrorum, necnon Willelmi Palden, Johannis Blyth, in decretis bacallariorum, dominorum Ricardi Hayes, Johannis Pursell, capellanorum, et nonnullorum aliorum \u2013 dominus eundem Johannem, iuratum de perimplendo penitenciam et cetera, a sentencia excommunicationis absolvit.\nEt dominus iniunxit penitenciam publicam eidem peragendam cum fasciculo et cetera in die Dominica proxime coram processione in ecclesia parochiali de Aston iuxta Brymyngham, et in foro apud Coventr\u2019 in die Veneris, videlicet penultimo die eiusdem mensis Januarii, quemadmodum Flesshour.\nxvimo die mensis Januarii anno Domini suprascripto apud Maxstock predicta, Johannes Jonson parochie de Aston iuxta Brymyngham, detectus, comparuit.\nEt tandem post magnam deliberationem gravi difficultate, satis aperte recognoscens quod reatum suum in ea parte non posset celare, confessus est seque submisit ut supra cum aliis abiuratis. Itaque eum, et oneratum iuramento de perimplendo penitenciam et cetera, dominus absolvit ab excommunicationis sentencia.\nEt quia diu continuavit dampnabiliter in opinionibus suis hereticis suprascriptis et cum multis hereticis variis in locis conversacionem habuit, idcirco dominus iniunxit eidem penitenciam subscriptam. Videlicet, quod die Dominica extunc proxima sequente, precedendo processionem in ecclesia parochiali de Aston Brymyngham, deferat fasciculum lignorum, more penitentis. Similiter faciat die Veneris extunc proximo sequente, eundo coram processione apud Coventr\u2019 circa forum et cetera.\n\nRose Fumour\nTandem dicta Rosa post meridiem eiusdem diei, comparens coram domino, fatebatur se sollicitationibus Hachet incidisse in heresim et promisisse eidem Hachet quod nunquam detegeret consilia eorum. Et dicit quod sepe locutus est de evangelio: \u2018Noli timere, pusillus grex\u2019.\nDicta tunc Rosa volens, ut asseruit, ad unitatem ecclesie redire et huiusmodi erroribus prorsus renuntiare, submisit se iudicio sancte matris ecclesie et abiuracionem legit ut supra, signumque crucis subscripsit, in presentiis venerabilium virorum superius nominatorum, magistro Cantrell solummodo excepto.\nEt eandem, de perimplendo penitenciam sibi iniungendam corporali iuramento oneratam, et de parendo iuri, dominus absolvit. Et penitenciam subscriptam eidem iniunxit, videlicet quod qualibet vigilia Assumptionis beate Marie virginis per septennium futurum ieiunabit in pane et aqua.\nRosa Fumour puella etatis xxiiiior annorum, nuper famula Hachet, confessa est omnes et singulos articulos suprascriptos.\nHumiliter tunc se submittens et renuntians opinionibus et cetera ut supra, abiuravit.\nAbsoluta itaque a sentencia excommunicationis, habet penitenciam subscriptam propterea quod sponte et incontenti confessa est, maximo ducta dolore, ut apparuit, et contritione: videlicet quod qualibet vigilia assumptionis beate Marie virginis per septennium futurum in pane et aqua ieiunet.\n\nJohn Clerc\nJohannes Clerc civitatis Coventr\u2019.\nIuratus et examinatus, negat prorsus. Quare dominus de consilio et cetera, decrevit ut supra.\nConsimilem penitenciam dominus iniunxit Johanni Clerc, peragendam eodem die Veneris apud Coventr\u2019: abiuracione sua primitus prima unacum absolutione et caucione de huiusmodi perimplendo penitenciam.\n\nJohn Davy\nJohannes Davy similem habet penitenciam cum Johannem Clerc: abiuracione, absolucione et cautionis prestatione de observantia, penitencia et cetera iniungenda prius in ea parte primis.\n\nAlice Rowley\nPrefatis die et loco, Alicia Rowley, comparens coram domino, fatebatur se dogmatisasse, asseruisse et tenuisse a tempore purgationis sue contra sacramentum altaris et peregrinaciones. Et credidit hostiam oblatam nihil aliud fuisse quam panem materialem ante tempus quo ultimo deprehensa erat, videlicet heri ad xicem septimanas elapsas, ut asserit.\nEt dicit ulterius quod Acton non credidit in sacramento altaris et quod uxor eius audivit sepe communicationes eorundem contra sacramentum et cetera et est eiusdem opinionis.\n\nJohn Cropwell\nApud Coventr\u2019 xxiido die Januarii anno Domini supradicto.\nJohannes Cropwell supranominatus.\nDenuo comparens coram domino, fatebatur se audivisse Hachet, Bown, Londesdale et Silkeby ter seu quater communicantes contra venerationes ymaginum et aliquando contra sacramentum altaris. Non tamen, ut asseruit, credidit dictis eorundem, presertim contra sacramentum altaris, sed solummodo opinatus est eos bene dixisse contra ymaginum veneraciones.\nEt fatetur se novisse quod supranominatus Hachet male sentiebat de sacramento altaris et quod celavit consilia eorum in huiusmodi opinionibus hereticis.\nEt dicit quod Johanna Smyth eum primo instruxit in huiusmodi opinionibus et cetera, famulam cuius iste duxit in uxorem. Et eadem Johanna sepe dogmatisavit isti contra presbiteros et cetera.\nInterrogatus quotiens audivit Hachet huiusmodi communicacionem habentem, dicit quod semel vel bis; Bown ter vel quater; Silkeby totidem ferme; et Londesdale ter vel quater.\n\nKatherine Hachet\nKatherina, uxor Hachet, et cetera.\nComparens coram domino et iuramento corporali et cetera, fatebatur\nse instructionibus viri sui inductam in opinionibus hereticis, videlicet contra peregrinaciones, ymaginum veneraciones.\nVerumptamen nunquam male sentiebat de sacramento altaris.\nEt fatetur quod murmurabat contra frequentem viri sui accessum ad\nBown, Sylkeby et alios.\n\n\nAgnes Jonson, Agnes Yong, and Agnes de Bakehouse\nIurata et examinata et cetera, fatebatur primum quod quondam librum habuit, effectum cuius non novit, ut asseruit. Quem librum tradidit cuidam Johanne Blacbum civitatis London\u2019.\nEt postea, affirmante Alicia Rowley in facie sua quod ipsa tenuit, astruit et credidit contra sacramentum altaris, peregrinationes et ymaginum veneraciones, fatebatur quod tenuit et cetera contra peregrinaciones et ymaginum veneraciones, non tamen contra sacramentum altaris.\nPreterea fatebatur quod habuit librum de Thobia. Et librum de mandatis negat se habuisse. Dicit tamen quod filia sua huiusmodi librum habet de Thobia.\n\nAgnes Yong civitatis Coventr\u2019, iurata atque examinata et cetera.\nFatetur quod tenuit, credidit et dogmatisavit contra sacramentum altaris, peregrinaciones et ymaginum veneraciones.\nEt quod sepius in domo Alicie Rowley interfuit huiusmodi communicationibus.\nEt dicit quod Agnes de Bakehouse interfuit sepenumero huiusmodi communicationibus et cetera.\n\nAgnes de Bakehouse civitatis Coventr\u2019, iurata et cetera.\nFatetur quod opinionem tenuit contra peregrinaciones et ymaginum veneraciones. Et fatetur quod audivit Silkeby et alios sepe communicantes contra sacramentum altaris.\nInterrogata quotiens interfuit huiusmodi communicacioni, dicit quod quater et nescit ulterius.\n\nDie et loco supradictis, iste tres mulieres supranominate submiserunt se iudicio sancte matris ecclesie et cetera. Et abiuracionem legerunt, signum crucis sub nomine suo subscribentes.\nEt habent penitenciam solempnem peragendam ante processionem in ecclesia sancti Michaelis et cetera, cum fasciculis, die Dominica: videlicet primo die Februarii proximi.\n\nAgnes Corby\nAgnes Corby.\nIurata et examinata ut supra, negat.\n... mensis ... supradict\u2019, coram commissariis domini subscriptis, in loco inferius descripto, comparens supranominata Agnes Corby et onerata iuramento corporali ad fideliter respondendum.\nPrimo fatebatur quod didicit a Johanna Warde, \u2018I am the servant of God and in our lorde Jehsus Criste\u201d et cetera.\nNegat tamen se fuisse eiusdem secte.\nTandem fatetur quod audivit Aliciam Rowley explanantem evangelium, \u2018Noli timere pusillus grex\u2019 et cetera.\nEt de sacramento altaris, fatetur sensum quod est supra expressum, videlicet quod acciperet illud in memoriam passionis Christi.\nEt de peregrinacionibus atque ymaginum veneracionibus, ita tenuit ut supra, quod melius applicaretur in usus pauperum pecunia ... in parte ....\n\nElizabeth Gest and Agnes Corby\nElizabeth Gest.\nIurata et cetera ut supra, prorsus negat. Quare dominus de consilio et cetera, decrevit ut supra.\nTandem tam ipsa quam Agnes Corby, saniori ducte consilio, volentes, ut asseruerunt, ad unitatem ecclesie redire, omnem et omnimodam heresim abiuraverunt. Itaque, absolute, habent penitenciam solemnem cum Agnete Jonson et cetera.\n\nAgnes Jonson, Agnes de Bakehouse, Agnes Yong, Agnes Corby, Agnes Brown, and Elizabeth Gest\nxxiido die mensis Januarii anno Domini supradicto apud Coventr\u2019.\nAgnes Jonson, Agnes de Bakehouse, Agnes Yong, Agnes Corby, Agnes Brown et Elizabeth Gest, detecte et cetera ut supra, comparuerunt.\nQuarum tres prime confesse sunt sese incidisse in opinionibus huiusmodi quemadmodum continetur in articulis supraspecificatis.\nRelique tres non incontinenti, sed postea commissariis domini \u2013 videlicet magistris Radulpho Cantrell, Johanni Wilcock, sacre theologie professori, et aliis, coniunctim et divisim nominatis \u2013 offensas et reatus suos in ea parte confesse sunt publice in iudicio, et quod multis annis in huiusmodi opinionibus hereticis dampnabiliter steterunt.\nSubmittentes itaque sese iudicio sancte matris ecclesie, atque abiuratis per earum quamlibet huiusmodi opinionibus suis hereticis ut supra, habent penitenciam peragendam in ecclesia sancti Michaelis primo die Februarii, videlicet die Dominica extunc proxima sequente, cum fasciculis, more penitentium, in casu consimili et quemadmodum ... Flesshor fecit et cetera.\n\nRobert? Hachet\nApud Coventr\u2019 xxiiiito die mensis et anni.\nHachetts, interrogatus an aliquid sinistre opinionis novit vel audivit\nde Pysford, vel filia sua iam maritata Wiggeston, dicit, in virtute iuramenti per eum prestiti, quod non et cetera.\n\nJoan Wasshingburn alias Warde\nJohanna Wasshingburn alias Warde prenominata.\nComparens coram domino et iurata et cetera, primum fatebatur quod circiter xx annos elapsos inducta erat in hereses, videlicet contra sacramentum altaris et cetera, mediis et dogmatisacionibus Alicie Rowley.\nEt postea, metu Willelmi Rowley, recessit a Coventr\u2019 ad Northampton\u2019, Roberto Bastell duce sibi. Ibique moram traxit cum quodam Ose alutario per xx septimanas et ultra.\nA Northamptonia contulit se ad London\u2019, ubi cum quodam Blacburn, bedder, mansit a nativitate sancti Johannis Baptiste ad festum sancti Martini in yeme.' Et dicit quod uxor dicti Blacburn fuit heretica. Ulterius fatebatur quod mediis cuiusdam Myldener et Briam, hereticorum, nupta fuit cuidam Thome Wasshingburn, sutori, heretico. Cum quo mansit in London\u2019 per spacium trium annorum et cetera.\nEt tandem ipsa cum viro suo prenominato accessit ad Maydeston, ubi moram traxit. Et tam vir suus quam ipsa unacum aliis ad numerum xvcem personarum \u2013 videlicet Bukmar et uxor, Lockyn et uxor, aliorum nomina non recolit \u2013 deprehensi erant et conventi de et super heretica pravitate, et abiurati, necnon signati in lena maxilla cum littera H.\nInterrogata de qua heresi erat abiurata et ob quam causam, dicit quod propter opiniones hereticas, videlicet quia tenuit et credidit' contra peregrinaciones, ymaginum veneraciones et propterea quod ecclesiam sinagogam appellavit. Ideo abiurata erat confessione sua prima et iudicialiter emissa coram magistro doctore Cambreton\u2019 et cetera.\nDeinde, obiecto et articulato eidem Johanne Wasshingbum quod ipsa a tempore abiuracionis sue huiusmodi relapsa erat et est in huiusmodi dampnatas hereses, et easdem dogmatisavit, astruit, tenuit et credidit, fatebatur publice. Et ulterius confessa est quod communicacionem habuit contra sacramentum altaris, peregrinaciones et ymaginum veneraciones cum Alicia Rowley, Roberto Sylkeby, litle moder Agnes et aliis a tempore abiuracionis sue huiusmodi et cetera.\n\nJohn Olyver\nxxiiii die mensis Januarii anno Domini supradicto apud Coventr\u2019, quidam Johannes Olyver, parochie de Maxstock, comparuit coram domino.\nEt idem, oneratus iuramento corporali ad dicendum veritatem de inquirendis et cetera, dicit quod Alicia Rowley habuit hec verba sibi, presente uxore sua, in castro de Maxstock die Martis in prima septimana Adventus Domini ultimi preteriti: \u2018My beleve is better than thers save that we dar not speke it. And why shuld God geve us greate goods more than other men hath but bicause of our good stedefaste beleve and good books.\u2019\nEt asserenti isto quod hec verba denunciaret domino, dixit illa: \u2018I care not, thow can not hurte me; my Lorde knoweth my mynde all redy.\u2019\n\nAlice Rowley\nDictis die et loco, Alicia Rowley prenominata comparuit coram domino.\nEt fatebatur quod, ex quo purgavit se quod non credidit, tenuit neque dogmatisavit contra sacramentum altaris, peregrinaciones et ymaginum veneraciones \u2013 the which purgation, as she saide, she made for an excuse and untruly \u2013 she hathe fallen into heresy ageinst the sacrament of the alter et cetera ut supra.\nEt fatetur quod litle moder Agnes hath had communication with her et cetera. And she, Agnes, had a booke of Thoby and another of commaundements in English. And this communication was had in her house, otherwhile Agnes Yong being present.\nHabet penitenciam ut deferat fasciculum ligneum toto tempore quo cremata fuerit Johanna Wassingbum, eumque postea deportet ad ymaginem dive Marie de Turre, ubi offerat xiid.\n\nxxiiiito die mensis et anni atque loco suprascriptis, Alitia Rowley civitatis Coventr\u2019 comparuit coram dicto reverendo patre.\nEt tandem recognoscens dampnabiles errores suos quos diu tenuit, astruit et dogmatisavit, eisdem omnibus et singulis renunciavit, se submittendo iudicio sancte matris ecclesie. Abiuracionemque legit ut supra. Cautionemque iuratoriam de perimplendo penitenciam eidem iniungendam prestitit.\nAbsoluta itaque a sentencia excommunicationis, habet penitenciam subscriptam: videlicet quod toto tempore quo Johanna Wasshingburn luat penas relapsorum quousque in cineres ignita fuerit supra summitatem dolii, deferendo fasciculum lignorum humeris suis continuo fiet. Et post hec, immediate deportet eundem fasciculum ad ymaginem dive Marie de Turre, ubi summam xii d. offerat et cetera.\n\nThomasina Bradley\nPostea, videlicet xxvito die mensis Januarii anno Domini supradicto, dicta Thomasina in domo capitulari prioratus Coventr\u2019 comparuit coram domino et negavit ut supra.\nQuare dominus, ex consilio sibi assisentium, decrevit ulterius inquirendum esse contra eam et cetera.\n\nRichard Rise\nRicardus ... civitatis Coventr\u2019, sutor.\nIuratus et examinatus, negat omnino se ... docuisse aut affirmasse aliquid contra doctrinam ecclesie.\nFatetur ... in presentia cuiusdam extranei, Hachet loquen\u2019 contra ... dictis tamen suis nullam habuit fidem.\nDominus de consilio sibi assistentium decrevit ulterius inquirere contra eum.\n ... Ryse C... tenuisse ... quod audi... peregrinaciones ... assistentium ....\n\nAlice Acton\nAlicia relicta Thome Acton nuper defuncti civitatis Coventr\u2019.\nNegat, ut supra in proximo.\nQuare dominus, de consilio sibi assistentium, decrevit ulterius inquirere contra eam.\n\nConstance Clerc\nConstantia, uxor Thome Clerc.\nIurata et examinata, dicit quod nunquam novit aliquid mali de libro quem vir suus habuit, donec advenerunt Bown et Johannes Archer consulentes eidem viro suo ut absconderet ipsum librum.\nDominus, de consilio sibi assistentium, decrevit ut supra.\n\nWilliam Revis\nWillelmus Revis, comparens et cetera, negat ut prius. Quare dominus, de consilio et cetera, decrevit ut supra.\n\nKatherine Baker\nKatherina, uxor Edmundi Baker.\nIurata et cetera ut supra, negat.\n\nMargaret Grey\nMargareta Grey.\nIurata et cetera, negat omnino. Quare dominus, de consilio et cetera, decrevit ut supra.\n\nThomas Kylyngworth\nThomas Kylyngworth ut supra comparens, negat ut supra. Dominus, de consilio sibi assistencium, decrevit ut supra.\n\nAgnes Brown\nAgnes Brown. Iurata et cetera, negat omnino. Quare dominus et cetera decrevit.\n\nJohn Archer\nJohannes Archer civitatis Coventr\u2019 sutor.\nIuratus et cetera, dicit quod audivit Thomam Clerc legentem ter vel\nquater in libro suo pessimo.\nNegat se locutum fuisse Thome Clerc de libri absconsione.\nFatetur tamen quod audivit Hachet et alios communicantes contra\nperegrinaciones, ymaginum veneraciones. Nescit quotiens.\nHabet ... coram commissariis domini hic die Veneris proximo\nfuturo.\n\n\nIsabel Trussell\nIsabella, uxor Thome Trussell hosyer ... dicit se librum pessimum habuisse et eundem librum exempl... eundem librum ad confessorem suum et sic ostendit ipsum ... confitebitur. Negat consensum aut favorem ... se purgaturam et cetera. Quare dominus decrevit ulterius ....\n\nAdministrative note\nEt notandum quod, inquisitione habita, non potuit constare dictam Isabellam et alios, preter eos qui abiuraverunt et cetera, fuisse atque esse suspectos de et super crimine heretice pravitatis.\n\nJohn Cropwell\nTandem tamen saniori ductus consilio, submisit se iudicio sancte matris ecclesie. Renuncians et cetera, abiuravit ut supra, signumque crucis sub nomine suo scripsit.\n\nJohn Holywod, John Cropwell, John Spon, John Archer, John Holbache, Roger Toft, Robert Haghmond, and Richard Rise\nEt notandum quod iiiil\u00b0 Februarii anno Domini suprascripto in domo capitulari ecclesie cathedralis Coventr\u2019, commissarii domini \u2013 videlicet magistri Johannes Immpingham supprior dicte ecclesie, Robertus Caulyn legum doctor, et alii in commissione sua nominati \u2013 subscriptos, videlicet Johannem Holywod, Johannem Cropwell, Johannem Spon, Johannem Archer, Johannem Holbache, Rogerum Toft, Robertum Haghmond et Ricardum Ryse, qui variis temporibus cum Silkeby et aliis interfuerunt, non tamen opinionibus eorum crediderunt, sed partim vacillaverunt, presertim de venerationibus ymaginum et peregrinacione, ut asseruerunt, ad purgandum se super aliis articulis monuerunt viva voce. Qui vero humiliter sese submittentes, optulerunt se et eorum quemlibet paratos fore ad abiurandum et cetera.\nQuare dicti commissarii eorum abiurationes tunc ibidem receperunt, prout continetur in abiuracione Flesshor. Et factis signis crucis per eorum quemlibet, prestitaque caucione de perimplendo penitenciam, absoluti sunt et cetera. Differturque penitencia in adventum domini.\n\nNote of enquiry\nNotandum insuper quod dictus reverendus pater monuit de qualibet custodia ii viros fidedignos infra civitatem Coventr\u2019. Eosque iuramento corporali oneravit ad diligenter inquirendum de et super aliis quibuscumqe super heretica pravitate qualitercumque suspectis atque ad fideliter rectificandum in premissis.\nQui vero onerati, ut prefertur, neminem culpabilem in ea parte repererunt, quamadmodum ex certificatoriis ipsorum pluries liquet.\nNomina huiusmodi inquisitorum servuntur.\n\nAgnes Brown\nEt postea, xiii\u00b0 die mensis Februarii, Agnes supranominata comparens in ecclesia parochiali sancte Trinitatis civitatis Coventr\u2019 coram magistris Roberto Caulyn et ceter\u2019, dompno Johanne Ympingham suppriore ecclesie cathedralis Coventr\u2019, et aliis commissariis domini in hac parte sufficienter et legitime deputatis et cetera.\nIurata, negabat omnes articulos ut supra.\nHec mulier doctori Wilkocks secrete confessa est heresim et opiniones suprascriptas se tenuisse. Nondum tamen abiurata.\n\nJoan Warde alias Wasshingbum\nActa habita in ecclesia conventuali et cathedrali Coventr\u2019 ximo die mensis Martii anno Domini secundum computacionem ecclesie Anglicane millesimo quingentesimo ximo supradicto, in negocio heretice pravitatis et relapsus contra Johannam Warde alias Wasshingbum in ea parte detecta, denunciata et accusata coram venerabilibus viris magistris Roberto Caulyn, Johanne Wilcocks et Thoma Orton, legum, sacre theologie et decretorum doctoribus, necnon Johanne Ympingham, suppriore dicte ecclesie, ac Willelmo Palden, in decretis bacallario, reverendissimi patris antedicti cum illa clausula, \u2018Quatenus vos vel duo vestrum\u2019, commissariis sufficienter et legitime deputatis, tunc ibidem presentibus.\nQuo die, lecta commissione et cetera, ministrati erant articuli subscripti eidem Johanne, iuramento corporali ad fideliter respondendum eisdem in forma iuris onerate. Quibus respondebat prout sequitur.\nIn primis objicimus et articulamur tibi Johanne Warde alias Wasshingbum quod tu mense Augusti anno Domini millesimo CCCC nonagesimo quinto, seu ante vel citra illud tempus, in villa de Maydeston coram magistro Roberto Cambreton, sacre theologie professore, reverendissimi in Christo patris et domini domini Johannis tunc Cantuariensis archiepiscopi in ea parte commissario speciali, de et super variis opinionibus hereticis \u2013 videlicet de opinionibus contra sacramentum altaris, ymaginum venerationes, peregrinationes aliosque errores dampnabiles et detestabiles \u2013 detecta, denunciata et tandem convicta fuisti. Fatetur.\nItem, objicimus et articulamur tibi ut supra quod tu easdem hereses in specie et omnes alias in genere in villa de Maydeston predicta anno Domini supradicto coram supranominato commissario palam, publice et solemniter abiurasti. Fatetur.\nItem, quod tu penitenciam publicam et solemnem in ea parte canonice tibi iniunctam in villis de Maydeston, Cantuaria et London\u2019 propter huiusmodi hereses, more abiuratorum, peregisti. Fatetur.\nItem, quod tu cum littera H in lena maxilla tua apud Maydeston predicta in signum heretice abiurate signata fuisti. Fatetur.\nItem, quod tu post et citra tempus abiurationis tue huiusmodi in prefatas hereses et alias dampnabiliter reincidisti, illas easdem animo indurato et pertinaci defendendo, dogmatizando, astruendo et tenendo palam et publice. Fatetur.\nItem, quod tu communicationem contra sacramentum altaris, peregrinationes et ymaginum venerationes in civitate Coventr\u2019 cum Alicia Rowley, Rogero Landesdale, Roberto Sylkeby et nonnullis aliis post et citra illud abiurationis tue tempus sepenumero habuisti. Fatetur.\nQua confessione facta, iudex monuit eandem Johannam tunc presentem ad comparandum coram eo et aliis loco prescripto die sequenti, hora viiita ante meridiem, ad allegandum causam rationabilem quare pro relapsa ac relapsorum pena puniri non debeat et ad audiendum sententiam.\n\nJoan Warde alias Wasshingbum\nQuibus die et hora advenientibus, dicta Johanna comparuit. Nichilque pro se allegare prorsus voluit. Sed se submisit divine misericordie. Quare iudex tulit sententiam in scriptis prout sequitur.\nIn Dei nomine, Amen. Nos, Robertus Caulin, legum doctor, reverendi in Christo patris et domini, domini Galfridi permissione divina Coventr\u2019 et Lich\u2019 episcopi, in causa heretice pravitatis et relapsus contra te Johannam Warde alias Wasshingbum unacum aliis, cum ilia clausula \u2018Coniunctim et divisim et quatenus vos vel duo eorum\u2019, commissarius sufficienter et legitime deputatus.\nAuditis, visis et intellectis ac plenarie discussis per nos commissarium atque alios collegas nostros meritis et circumstantiis eiusdem cause; rimatoque toto et integro processu contra te Johannam antedictam coram prenominato reverendo patre in hac parte habito et facto ac diligenter recensito; servatis de iure in hac parte servandis ad nostre sententie diffinitive in huiusmodi causa prolationem; sic duximus procedendum et in hunc qui sequitur procedimus modum.\nQuia per acta inactitata, deducta, proposita, inquisita ac per te tam coram memorato reverendo patre quam nobis recognita et confessata, invenimus te \u2013 postquam diversas hereses, errores et opiniones dampnatas, videlicet contra sacramentum altaris, peregrinationes, ymaginum venerationes ac contra ecclesiam, appellando ipsam synagogam, atque alias dampnabiles hereses tam in specie quam in genere publice et solemniter in villa de Maydeston Cantuar\u2019 diocesis coram ordinario ibidem abiuraveras \u2013 in eosdem errores, hereses et opiniones dampnatas alias per te ut premittitur, abiuratos animo pertinaci notorie reincidisse, atque eas ipsas hereses et errores diversis in locis post abiuracionem tuam, ut prefertur, factam animo indurato et deliberato infra Coventr\u2019 et Lich\u2019 diocesim publice astruisse, tenuisse, docuisse et credidisse.\nIdcirco nos commissarius antedictus, Christi nomine primitus memorato, ac ipsum solum Deum oculis nostris proponentes, iudicialiter et pro tribunali sedentes, volentes huiusmodi causam fine debito terminare, de consilio solemne, maturo et digesto nonnullorum venerabilium virorum tam in sacra theologia quam in decretis et legibus doctoribus atque graduatorum aliorumque iurisperitorum nobis assistentium cum quibus mature in hac parte communicavimus, te Johannam Warde alias Wasshingburn antedictam in hereses abiuratas et relapsam manifeste fuisse et esse ac relapsorum pena puniendum fore pronunciamus, decernimus et declaramus per hanc nostram sententiam difinitivam, quam ferimus et promulgamus in his scriptis.\nEt cum ecclesia non habeat ultra quod faciat, te excommunicatam et maioris excommunicationis sententiam ... premissorum ipso iure ligatam et innodatam et fuisse et esse declaramus et coram presenti multitudine ... pronunciamus: relinquentes te exnunc tanquam hereticam relapsam brachio seculari puniendam, rogantes et sincere affectantes quatenus exemplo contra te fiendo citra mortis periculum moderetur ut non sit rigor regula nec mansuetudo dissolvitur sed tamen ad Dei laudem, catholicorum gloriam, anime tue salutem atque salvacionem, multorumque aliorum perversorum metum et terrorem, aliorum premissorum metum et terrorem et causam huiusmodi errores et opiniones dampnatas deferendi.\nQua sententia lecta, vicecomites civitatis Coventr\u2019 tunc presentes eam in custodiam suam acceperunt.\n\nJoan Warde alias Wasshingburn\nEt die Lune extunc sequente penam tradiderunt.\n\nThomas Flesshor, Robert Silkby, Thomas Wrixham, Thomas Abell, Thomas Clerc, Richard Bradeley, Thomas Spenser, John Longhold, Thomas Banbrooke, and William Hawkyns\nIn the name of God, Amen. Byfore you reverend fadre in God and lorde Lorde Geffrey by the grace of God busshop of Coventr\u2019 and Lich\u2019, I Thomas Flesshor, smythe of the citie of Coventr\u2019 in your diocese of the seid Coventr\u2019 and Lich\u2019 detected, denounced and noised to your seid reverend faderhod heretofore to have been suspected of heresy, erroures and other articles evill sowneng, being in dome and jugement afore you.\nFelyng and understanding, knoweng and well perceive ng that afore this howr I the foreseid Thomas Flesshour have spoken, affermed and holden divers articles, opynyons and erroures ageinst the feithe of all holy church and contrarie to the determynation of the same, to the evill sowding of the eres of well disposed cristen men, and especially ageinste the sacrament of the alter, wurshipping of ymages and pilgrimages, with divers other, and witholding and conceling books of heresy, favouring also such as I have knowen suspect in this bihalfe, not denownseng them unto your reverend fadrehod ne ony your officers, but rather, being conversante with them and hering often tymes such dampnable lectures as they redde and approbating ther rytes, did concele such ther redinges and rites.\nWherefor I the forseid Thomas Flesshour, truly and feithfully enfourmed, knowleage and knowe well that the articles above rehersed with other concemeng them been erroures and ageynst the true bileve, feith and determynation of all holy church and right evill sownding to the eres of well disposed cristen men. Willing with pure hert and free will to forsake those erroures and articles and all other errowres, heresies and erronyous opynyons being ageinst the feith and determynation of the seid church and to bileve from hensforward aftir the teching of all holy church and turn to the unytie and determynacion of the seid church, the same erroures, heresies and erroneous opynyons with all other contrary to the true feith and determynacion of all holy churche, I uttrely forsake, renownce and abjure and swere apon this booke that aftir this howr I shall never openly ne prively holde, declare or teche heresy, erroures ne ony maner of doctryne ageinst the feythe or determynation of all holy church. Ne I shall receive, favour and cownsell ne defende, succour ne supporte by myselfe or ony other person or persons prively or openly them that holdeth, techeth or maynteyneth ony such false doctryne, ne yet felisshipp with them witingly, comforte them ne receive them ne give them mete ne drinke, clothe ne money ne ony other weis succour them.\nFurthermore I swer that if I may knowe ony person or persones, men or women, suspect of errours or heresies or fautours, cownselers, comforters, defensours, receiptours or that ony privey conventicles contrary to the commen doctryne of holy church, I shall denownce them to you the forseid reverend fadre, your successours or officers or to ther ordynaryes as soon as I goodly may.\nSo helpe me God and the holy dome. In witnes wherof I with my hand make a cros undrenethe this my solempne abjuracion.\nRobertus Silkeby +\nThomas Clerkd +\nJohannes Longhold +\nThomas Wrixham +\nRechard Bradeley +\nThomas Abell+\nThomas Spensare +\nWillelmus Hawkyns +\n\nThomas Flesshor\nThomas Flecher\nIn the name of God, Amen. Byfore you reverend fadre in God and lorde Lorde Geffrey by the grace of God busshop of Coventry and Lichfeld, I Thomas Flesshor, smyth of the citie of Coventry in your diocese of the said Coventry and Lichfeld, detectyd, denounced and noysed to your said reverend fadrehodde hertofore to have byn suspectyd of heresy, erroures and other articuls evill sounynge, being in dome and jugement afore you.\nFelyng and understanding, knowyng and well perceyving that afore this houre I the forsaid Thomas Fleshor have spoken, affermed and holden divers articles, opynyons and errours againste the feith of all hooly churche and contrary to the determinacyon of the same to the evyll sowndyng of the eyres of well disposyd crysten men, and especially againste the sacrament of the alter, wurshippyng of ymages and pylgrimages, with divers other, and witholding and conceylyng bokes of heresy, favouryng also such as I have knoen suspect in this behalfe, not denounsyng them unto your reverend fadrehodde ne any your officer but rather beyng conversaunte with them and heryng oftyme suche damnable lectures as tho they reede and, approbatyng their rytes, dyd conceul such ther redinges and rites.\nWherefore I the forsaid Thomas Fleshor, truly and feithfully enformed, knoledge and knowe well that the articuls above rehersyd with other concernyng them ben errors and against the true bileve, feith and determinacyon of all holy church and right evyll soundyng to the eyres of wele disposed cristen men. Willing with pure herte and fre wyll to forsake those errours and articles and all odre errors, heresies and erroneous opynyons being against the feith and determinacion of the said churche and to byleve from hensforward aftre the teching of all hoolly churche and tume to the unyte and determinacyon of the said churche, the same erroures, heresies and erroneous opynyons with all other contrary to the true faith and determinacion of all holly churche I utterly forsake, renounce and abjure and swere apon this boke that aftre this houre I shall nyver openly ne prively holde, declare or teiche heresy, errours ne any maner of doctrine against the feith or determinacion of all holy churche. Ne I shall receive, favor, eyd, councell ne defend, succur ne supporte by myself or any other person or persons prively or openly them that holdeth, techeth or maynteneth any such false doctrine, ne yet felyshipp with them wittingly, comforte them ne receive them ne gyve them meyte ne drynke, clothe ne money ne any other weys succur them.\nFurthermore I swere that if I may knowe any person or persons, men or women, suspect of errors or heresies or fautors, councellors, comfortors, defensors, receptors or that any privey conventicles contrary to the comyn doctrine of all hooly churche, I shall denounce them to you the forsaid reverend fadre, your successors or officers or to their ordinaries as sone as I goodly may.\nSo helpe me God and the holy dome. In wytnes whereof I with my hand make a cross undreneath this my solempne abjuration.\nLecta fuit presens abjuracio per sepefatum Thomam Fleshor in prioratu de Maxstocke, Coventr\u2019 et Lich\u2019 diocesis, tercio die mensis Novembris anno Domini retroscripto. Presentibus tunc ibidem venerabilibus viris dompno Willelmo Pollesworthe ecclesie cathedralis Coventr\u2019, et Willelmo Dykons prioratus de Maxstocke, prioribus, necnon magistris Radulpho Cantrell, decretorum doctore, Willelmo Skelton et Willelmo Wilton, artium magistris, Thoma Barker et Johanne Blyth, in decretis bacallariis, necnon Thoma Danyelle et David Jacobi, fratribus Observantibus, cum nonnullis aliis.\n\nRoger Landesdale, Thomas Sown, Robert Hachet, John Atkynson, John Davy, Thomas Acton, Matthew Markelond, Agnes Corby, John Gest, Joan Gest, Elizabeth Gest\nIn the name of God, Amen. Before you, reverend fadre in God and lorde Lorde Geffrey by the grace of God busshopp\u2019 of Coventr\u2019 and Lich\u2019, I ... of the ci tie of Coventr\u2019 in your diocese, detected, denounced and noised to your seide reverend fadrehod heretofore to have been suspected of heresy, erroures and other articles evyll soundeng, being in dome and jugement afore you.\nFelyng and undrestanding, knoweng and well perceiveng that afore this houre I the foresaid ... have spoken, affermed and holden diverse articles, opinions and erroures ageinst the feith of all holy church and contrary to the determination of the same, to the evyll sounding of the eres of well disposed cristen men, and especially ageinst the sacrament of the alter, pilgremages and wurshipping of ymages, with divers other, and conceling of books of heresy, favouring also such as I have knowen suspect in this behalfe, not denounceng them to your reverend fadrehold ne any other ordinarie in that bihalfe, but rather being conversaunt with them and hering often tymes such dampnable lectures as they did rede and approbating ther rites, did concele such ther redinges and rites.\nWherfor I the forseid ..., truly and feithfully enfourmed, knowleage and knowe well that the articles above rehersed with other concerneng them been erroures and agenst the true bileve, feith and determination of all holy churche and right evyll soundeng to the eres of well disposed cristen men. Willing with pure hert and free will to forsake tose erroures and articles and all other erroures, heresies and erroneous opynyons being agenst the feithe and determination of the seide holy churche, and to bileve from hensforthe aftre the teching of all holy churche and turn to the unyte and determination of the seid churche, the same erroures, heresies and erroneous opynyons with all other contrary to the true feith and determination of all holy churche, I uttrely forsake, renounce and abjure and swer upon this booke that aftre this hour I shall never openly ne prively holde, declare or teche heresy, erroures ne ony maner of doctrine agenst the feith or determination of all holy church. Ne I shall receive, favour, aide, counsell ne defend, succour ne support by my selfe or ony other person or personnes prively or openly them that holdeth, techeth or maynteyneth ony suche false doctrine, ne yet felashipp with them, witingle comforte them ne receive them ne geve them mete ne drinke, clothe ne money ne ony other wais succour them.\nFurthermore I swere that if I may knowe ony person or personnes, men or women, suspect of errour or heresies or fautours, counsellours, comforters, defensoures, receiptours or ony privy conventicles contrary to the common doctrine of holy church, I shall denounce them to you the forseid reverend fadre, your successours or officers or to ther ordynaries as soon as I goodly may.\nSoo helpe me God and the holy dome. In witnes wherof, I with my hand:\nper me Roger Thomas Bown +\nRobert Hachetts +\nJohannes Atkynson Landysdale +\nJohannes Davy +\nThomas Acton +\nMatheus Markelond +\nAgnes Corby +\nJohannes Gest +\nJohanna Gest +\nElizabeth Gest +\n\nJoan Smyth, Thomas Villers, Thomas Lyeff, John Bull, Julian Yong, David Clerc, John Jonson, Agnes Yong, Agnes Jonson, and Agnes de Bakehouse\nIn the name of God, Amen. Before you reverend fadre in God and lorde Lorde Geffrey by the grace of God busshopp of Coventr\u2019 and Lich\u2019, I ... of the citie of Coventr\u2019 in your diocese detected, denounced and noised to your said reverend fadrehod hertofore to have been suspected of heresy, erroures and evyll sounding articles, being in dome and jugement afore you.\nFeling and undrestonding, knoweng and well perceiving that afor this hour I the forseid ... have spoken, affermed and holden dyverse articles, opynyons and erroures ageinst the feith of all holy church and contrary to the determination of the same, to the evill sounding of the eres of well disposed cristen men, and especially ageinst the sacrament of the alter, pilgremages and wurshipping of ymages, with dyverse other, and conceling books of heresy, favoureng also such as I have knowen suspect in this behalfe, not denounceng them to your reverend fadrehod ne ony other ordynary in that behalfe, but rather, being conversaunt with them and hering often tymes such dampnable lectures as they did rede and approbating ther rites, did concele such ther redinges and rites.\nWherfor I the forseid ..., truly and feithfully enfourmed, knowleage and knowe well that the articles above rehersed with other concemyng them been erroures and ageinst the true bileve, feithe and determination of all holy church and right evyll soundeng to the eres of well disposed cristen men. Willing with pure hert and free will to forsake those erroures and articles and all other erroures, heresies and erroneous opynyons being ageinst the feithe and determinacion of the said holy church, and to bileve from hensforthe aftre the teching of all holy churche and tume to the unyte and determination of the seid church, the same erroures, heresies and erroneous opynyons with all other contrary to the true feith and determinacion of all holy church, I uttrely forsake, renounce and abjure and swere apon this booke that aftre this houre I shall never openly ne privyly hold, declare or teche heresy, erroures ne ony maner doctrine ageinst the feith or determination of all holy church. Ne I shall receive, favour, aide, counsell ne defend, succour ne supporte by myselfe or ony other person or personnes privyly or openly them that holdeth, techeth or maynteyneth any such false doctrine, ne yet felisshipp with them we tingly, comforte them ne receive them ne geve them mete ne drinke, clothe ne money ne ony other wais succour them.\nFurthermore I swere that if I may know ony person or personnes, men or women, suspect of errour or heresies or fautours, counsellours, comfortours, defensours, receiptours or ony privy conventicles contrary to the commen doctryne of holy church, I shall denounce them to you the forseid reverend fadre, your successoures or officers or to other ordynaries as soon as I goodly may.\nSoo helpe me God and the holy dome. In witnes wherof I:\nJohanna, uxor Ricardi Smyth Coventr\u2019 +\nThomas Vyllers +\nThomas Lyeff +\nJohn Bull +\nDavy Clerc +\nJuliana Yong +\nJohn Jonson, cutler +\nAgnes Yong +\nAgnes Jonson +\nAgnes de Bakehouse +\n\nBalthasar Shugborow, Robert Peg, Ralph Lye, Thomas Warde, Hugh Parrek, ... Pygstappe, Rose Fumour, Margaret Landesdale, and Alice Rowley\nIn the name of God, Amen. Before you reverend fadre in God and lorde Lorde Geffrey by the grace of God busshopp of Coventr\u2019 and Lich\u2019, I ... of the citie of Coventr\u2019 in your diocese, detected, denownsed and noised to your seid reverend fadrehod heretofore to have been suspected of heresy, erroures and other articles evill sowneng, being in dome and jugement afor you.\nFeling and undrestonding, knoweng and well perceiveng that afore this howr I the forseid ... have spoken, affermed and holden diverse articles, opinions and erroures ageinst the feith of all holy church and contrary to the determynacion of the same, to the evyll sounding of the eris of wel disposed cristen men, and especially agenst the sacrament of the alter, pilgremages and worshipping of ymages, with clivers others, and conceling books of heresy, favouring also such as I have known suspect in this behalfe, not denownceng them to your reverend fadrehod ne ony other ordinarie in this behalfe, but rather, being conversaunt with them and hering often tymes such dampnable lectures as they did rede and approbating ther rites, did concele such ther redinges and rites.\nWherfor I the forseid ..., truly and feithfully enformed, knowleage and know well that the articles above reheresed with other concemyng them been errours and ageinst the true bileve, feith and determynation of all holy church and right evill soundeng to the eres of well disposed cristen men. Willing with pure hert and free will to forsake those erroures and articles and all other erroures, heresies and erroneous opynyons being agenst the feith and determynacion of the seid holy church, and to beleve from hensforth aftre the teching of all holy church and turn to the unite and determynacion of the said church, the same erroures, heresies and erroneous opynyons with all other contrary to the same feith and determynacion of all holy church, I utterly forsake, renounce and abjure and swere upon this booke that aftre this houre I shall nevyr openly ne privily hold, declare or teche heresy, erroures ne ony maner of doctrine ageinst the feith or determynation of all holy church. Ne I shall receive, favour, aide, counsell ne defend, succour ne supporte by my selfe ne ony other person or personnes privily or openly them that holdeth, techeth or mayneteyneth ony suche false doctrine, ne yet felasshipp with them witingly, comforte them ne receive them, ne geve them mete ne drinke, clothe ne money, ne ony other wais succour them.\nFurthermore, I swere that if I may knowe ony person or persones, men or women, suspect of erroures or heresies or fautors, counsellors, comfortours, defensours, receiptors or ony prive conventicles contrary to the common doctryne of holy church, I shall denounce them to you the forsaid reverend fadre, your successours or officers or to ther ordinaries as soon as I goodly may.\nSo helpe me God and the holy dome. In witnes whereof, I with my\nhand:\n... Shukburgh +\nRobertus Pegge +\nRanulphus Lye +\nHugo Parret +\nThomas Warde +\n\u2026 Pygstappe \nRosa Fumour +\nMargareta Londesdale +\nAlicia Rowley +\n\nWilliam Borodall\nxxii Maii anno domini 1515.\nWillelmus Borodall, etatis circiter xxi annorum, parochie sancte Trinidads, serviens cum Johanne Vicars, hatmaker, coram Magistro Thoma Fitzherbert, Magistro Thoma Orton et Magistro Thoma Clement.\nFatebatur quod in xl ad biennium elapse quod Nicholaus Boradall et Margareta uxor eius sporiar parochie sancti Michaelis persuaserunt et induxerunt eum ut non crederet in sacramentum altaris nec reciperet at ne quidem confiteretur peccata sua, quia deus non erat in sacramento illo. Et dicit preterea quod consiliis eorum recepit communionem confessione nulla prima.\nPostea tamen penitentia ductus accessit ad fratrem quemdam de ordine minorum qui recusavit eius confessionem audire. Et sic tandem aggressus est Magistrum Thomam Orton et verba prescripta in ordine eidem rettulit extra confessione coram Magistro Clement et aliis.\nDicit insuper patrem suum mansisse cum Rogero Sporyer et cetera.\nFatetur preterea patrem suum ad viii annos elapsos dedisse ei in mandatis ut accederet ad Landesdale propter cibaria et ad Hachet pro calceis.\nDicit tandem quod pretextu receptionis communionis sic ut premittitur per eum facte laborante eo infirmitate et exclamante atque vociferante contra parentes tanquam demone, vocante eos hereticos, parentes sui predicti eum deserverint.\nDicit insuper patrem suum conversatus fuisse sepius cum Hachet et Banbroke, cum quo quidem Banbroke mater sua serviens erat.\n\nRalph Lowe\nRadulphus Lowe serviens cum Rowley vicecomite nuper Coventr\u2019, vidit Johannam Smyth exeuntem a domo Landesdale et ... quam ex precepto domini sui insecutus est ut videret quemadmodum et qualis esset. Ipsa tamen tunc ... animadvertente insequentem finxit se alio transire ubi advenit domum propriam. Et continuo ... ingressus est aulam gaole. Tum evestigio ipsa perspiciens necnon ... ad ostium domus proprie et moram aliquantulam ibidem faciens vidit ... exeuntem aulam gaole predicte quem incontinenti secuta est vociferans ... Ac ipse dissimulans se non audisse nullum responsum dedit quousque dixit ... \u2018servant M. Shireffis servant For the passion of criste thinke ...\u2019 Quo respondente, \u2018quedam causa est ob quam ego male conquerem de vobis\u2019 dixit ... \u2018saw me cum owte of my brodres howse For I had suche ... deth that I went to my sistre for to have ease of my payn\u2019.\n\nRobert Silkby\nIn Dei nomine, Amen. Nos, Thomas Fitzherbert, sacrorum canonun professor, reverendi in Christo patris et domini domini Galfridi Dei gracia Coventr\u2019 et Lich\u2019 episcopi vicarius in spiritualibus generalis atque in causa heretice pravitatis et reincidencie in hereses abiuratas et relapsus \u2013 unacum honorando. in Christo patre et domino domino Johanne Dei benignitate ecclesie cathedralis Coventr\u2019 priore, ac aliis venerabilibus et egregiis viris in litteris commissionum eiusdem reverendi patris cum illa clausula, \u2018coniunctim et divisim\u2019, nominatis \u2013 commissarius sufficienter et legitime deputatus, legittime procedentes.\nQuia per acta inactitata, deducta, proposita, inquisita atque per te Robertum Silkeby alias Dumbleby coram nobis in iudicio publice recognita et confessata \u2013 meritis huiusmodi cause heretice pravitatis et relapsus per nos auditis, intellectis, recognitis, recensitis ac plenarie discussis, servatisque de iure in hac parte servandis \u2013 intuemus te Robertum Sylkeby alias Dumbleby, postquam diversos errores et opiniones dampnatos \u2013 videlicet contra sacramentum altaris, peregrinaciones, imaginum veneraciones unacum aliis heresibus tam in specie quam in genere, in prioratu de Maxstocke coram prefato reverendo patre publice et solemniter abiurandas, in easdem hereses, errores et opiniones dampnatas et per te abiuratas notorie et animo pertinaci reincidisse, easque variis in locis huius Coventr\u2019 et Lich\u2019 diocesis animo indurato et deliberato astruisse, tenuisse, docuisse et credidisse.\nIdcirco nos Thomas Fitzherbert commissarius antedictus, Christi nomine primitus invocato atque ipsum solum Deum omnibus nostris proponentes, iudicialiter et pro tribunali sedentes, volentes huiusmodi causam sive negotium fame debito terminare, de consilio nonnullorum venerabilium atque egregiorum virorum tum sacre theologie quam canonum professorum atque aliorum iuris utriusque peritorum nobis assistentium, cum quibus mature in hac parte communicavimus: te Robertum Sylkeby alias Dumbleby in hereses per te abiuratas fuisse et esse manifeste relapsum, penaque relapsorum in heresim puniendum fore, pronuntiamus et decernimus atque declaramus per hanc nostram sentenciam difinitivam, quam ferrimus et promulgamus in his scriptis.\nTeque, cum ecclesia non habeat ultra quid faciat, maioris sentencia excommunicacionis ligatum atque ea innodatum et involutum fuisse et esse premissorum pretextu, coram presenti multitudine, pronuntiamus et declaramus. Relinquentes te tanquam hereticum relapsum brachio seculari puniendum, rogantes ut executio contra te fienda citra mortis articulum moderetur, ut non sit rigor rigidus nec mansuetudo dissoluta sed tantum ad Dei laudem, catholicorum gloriam, animeque tue salutem et salvacionem, aliorumque nonnullorum metum et terrorem, atque huiusmodi hereses et errores dampnatos deserendi causam.\nClausula inserenda in sententia cum quis sit ... ac eo pretextu merito degradand\u2019 et ab omni ordine ... debere ... sacros canones in hac parte ... declaramus ... et cetera.",
    "title": "McSheffrey_LollardsOfCoventry__T168",
    "createdAt": "2021-01-01T00:00:00.000Z",
    "updatedAt": "2021-01-01T00:00:00.000Z"
  },
  {
    "id": "Benedetti_Milano1300_LAT__T107",
    "content": "\ufeff<a067965e-177b-4b38-adbd-abd2b94902ed>\n<f5ccd355-0299-4b51-be0c-2523bed3a520>\n<e6bbc878-3885-40bf-966a-d5093090c1a5>\n    I Quaternus imbriviaturarum Beltrami Salvagnii, civitatis Mediolani Porte Nove notarii, factarum coram fratribus Guidone de Cochenato et Raynerio de Pirovano, ordinis Predicatorum, inquisitoribus hereticorum.\n</e6bbc878-3885-40bf-966a-d5093090c1a5>\n<9d868204-e3c3-4760-bf4b-9732320af5b9>\n    In nomine Domini, amen. Anno a nativitate Eiusdem millesimo trecentesimo, indictione tertiadecima.\n    Cum defferente fama et accusante clamore ad nos fratres Guidonem de Cochenate et Raynerium de Pirovano ordinis Predicatorum, inquisitores heretice pravitatis in Lombardia et Marchia Ianuensi auctoritate sedis apostolice deputatos, pervenerit quod quedam persone tam mares quam femine que alias tanquam suspecte de heresi et infamate citate fuerant per diversos inquisitores et abiuraverunt omnem heresim coram eis, post dictas abiurationes longo tempore fecerunt oculta conventicula et congregationes multarum personarum tam masculorum quam feminarum et etiam predicationes, nos, volentes descendere et videre utrum clamorem qui ad nos pervenerat opere compleverint, inquisitionem contra eos facere incepimus, prout inferius continetur.\n</9d868204-e3c3-4760-bf4b-9732320af5b9>\n</f5ccd355-0299-4b51-be0c-2523bed3a520>\n<b6460241-4012-42c8-93a1-fea3ca1c7a6e>\n<43a343da-8472-490f-a51d-03012f291aaf>\nAbiuratio et obligatio Andree Saramite\n    Andreas filius quondam Girardi Saramite, civitatis Mediolani burgi Porte Cumane foris, citatus et requisitus per Bal\u00e7arrum de Monteorfano, servitorem communis Mediolani et officii inquisitionis heretice pravitatis, de mandato fratris Guidonis de Cochenato ordinis Predicatorum, inquisitoris heretice pravitatis in Lombardia et Marchia Ianuensi auctoritate sedis apostolice deputati, comparuit coram suprascripto fratre Guidone inquisitore et abiuravit omnem heresim, credentiam, receptationem et defensionem et favorem heretice pravitatis cuiuscumque secte. luravit quoque manutenere fidem catholicam et ipsam fidem et catholicos defendere suo posse ac persequi hereticos et credentes, fautores et defensores eorum, prout ipsi hereticorum inquisitori melius videbitur expedire: insuper dicere veritatem de se et de aliis tam vivis quam defunctis, quoscumque scit vel scire poterit pecare in heresi vel etiam pecavisse de hiis que pertinent ad officium inquisitionis, et nominare ac revellare et accusare eos bona fide sine fraude ipsi hereticorum inquisitori vel alii cui comissum fuerit, et si tunc non recordaretur, quam cito recordabitur; et quod inquisitionem sive de se sive de aliis ingenio aliquo non impediet, imo eam impedientibus se opponet; preterea attendere de cetero inviolabiliter et servare omnia mandata ecclesie et dicti inquisitoris, que ei fecerit uno tempore vel diversis occaxionibus heretice pravitatis: hec omnia et singula promittendo sub pena solempni stipulatione promissa de libris quinquaginta imperialium dandis et solvendis ipsi inquisitori nomine ecclesie atque suo et officii inquisitionis, in pecunia numerata cum omnibus expensis, dampnis et interesse que fierent vel passus fuerit dictus inquisitor et eius officium pro ipsa pena seu pecunia exigenda. Que pena totiens comitatur per eum et totiens exigi possit et incurrat, quotiens inventus fuerit fecisse vel venisse contra predicta vel aliquod predictorum, et pena soluta nichilominus teneatur semper predicta omnia et singula attendere et servare; et insuper quod sustinebit penas canonicas et legiptimas, si inventus fuerit recidivasse vel ficte iurasse aut veritatem de se vel de aliis non dixisse. Pro quibus omnibus attendendis et servandis in singulis capitulis predictus Andreas obligavit se et omnia sua bona pignori, presentia et futura, predicto inquisitori renuntianti suo nomine et ecclesie et aliorum inquisitorum, renuntiando omni iure et auxilio usus et legis, quo seu quibus se tueri vel iuvari aut contravenire posset ullo modo; renuntiando etiam omni exceptioni non factarum abiurationum et iuramentorum promissionum et obligationum et omnium predictorum non ita actorum et omni probationi in contrarium. Et insuper predictus Andreas constituit predictum inquisitorem et alios inquisitores, qui per tempora fuerint, suum iudicem et suos iudices in hac parte, se ipsorum iurisdictioni subitiendo. Eo acto, et expressim dicto quod predictus inquisitor seu inquisitores sua propria auctoritate et sine auctoritate et licentia alterius cuiuscumque iudicis, si contingat quod ipse Andreas predictam penam incurrat, possit invadere et occupare bona ipsius Andree tam mobilia quam immobilia, ubicumque inventa fuerint, et insolutum accipere et habere usque ad solutionem quantitatis pene quam incurrerit.\n    Item, eo acto, et expressim dicto quod dictus Andreas possit omni tempore conveniri pro predictis omnibus et singulis ubique sub quolibet iudice spirituali et seculari: non obstantibus aliquibus feriis vel dillationibus causarum nec aliquo interdicto. Et quod non possint dari insolutum pro predicta pena seu pecunia aliquid aliud quam pecuniam numeratam, scienter renuntians et expressim ipsis omnibus feriis et causarum dillationibus et omnibus statutis, consiliis et ordinamentis factis vel faciendis per commune Mediolani in contrarium predictorum, et omni alii iuri et auxilio usus et legis unde se tueri posset. Et insuper dictus Andreas iuravit sub pena predicta ad voluntatem predicti inquisitoris et aliorum inquisitorum, qui per tempora fuerint, si contingerit ipsum facere seu venire contra predictum suum iuramentum in toto vel in parte contra fatiendo vel non servando, omnes penas et penitentias, reales et personales, quas sibi imponere voluerit pro suis culpis et excessibus tam presentibus quam futuris suscipiet et sustinebit, portabit et complebit patienter sine aliqua contradictione, ad voluntatem illius inquisitoris et aliorum qui per tempora fuerint: salvis omnibus aliis cautionibus et obligationibus per eum factis et prestitis coram inquisitoribus heretice pravitatis.\n    Actum Mediolani in domo fratrum Predicatorum, in camera ubi fit officium inquisitionis heretice pravitatis, coram suprascripto fratre Guidone inquisitore. Interfuerunt ibi testes, vocati et rogati, frater Petrus de Marcellinis et frater Guillelmus de Carcano et frater Anselminus de Castano, omnes ordinis fratrum Predicatorum, .MCCC., die mercurii .XX. mensis iulii, indictione tertiadecima. Traditum per Beltramum Salvagnium, communis Mediolani, Porte Nove, notarium officii inquisitionis.\n</43a343da-8472-490f-a51d-03012f291aaf>\n<8b005583-b84f-4d96-8913-3fc8fba300bf>\nDictum suprascripti Andree\n    Interrogatus dictus Andreas Saramita a suprascripto fratre Guidone inquisitore, sub debito prestiti iuramenti et penis quibus modo et alias teneatur et est inquisitionis officio obligatus, si unquam habuerat familiaritatem vel notitiam seu amicitiam alicuius heretici vel heretice alicuius secte veteris vel nove, respondit non.\n     Interrogatus si aliquis de parentela sua tam ex parte patris quam ex parte matris fuerit hereticus vel heretica vel eorum credens, respondit non.\n    Interrogatus si unquam fecit aliquod servitium alicui heretico vel heretice et si recepit ab eis aliquod servitium et si fuit ad eorum predicationem, respondit non.\n    Interrogatus si cognovit Guillelmam, sepultam apud monasterium Clarevalis, in vita illius Guillelme, respondit quod sic.\n    Interrogatus si scit vel audivit unde fuerit illa Guillelma, respondit quod sic, videlicet quod fuit filia quondam regis Boemie, ut dicebatur.\n    Interrogatus si ipse inquisivit veritatem de hoc, respondit sic, videlicet quod ipse Andreas ivit usque ad regem Boemie et invenit regem mortuum et invenit quod ita erat.\n    Interrogatus qua de causa ivit ad inquirendum hoc, respondit quod ivit ad significandum regi quod illa Guillelma erat mortua et si ipse Andreas aliquid posset obtinere a rege propter honorem impensum dicte Guillelme per ipsum Andream.\n    Interrogatus ipse Andreas si ivit ad dictum regem occaxione procurandi cum eo rege ut illa Guillelma canonizaretur per ecclesiam, respondit quod non ut tunc, sed alias bene dixit, sed non procurando.\n    Interrogatus quam vitam ducebat illa Guillelma in vita sua, respondit quod ipsa ducebat vitam communem in cibo et potu et vestibus.\n    Interrogatus ipse Andreas si scit vel audivit quod illa Guillelma fecerit aliquod miraculum in vita sua, respondit quod sic, et spetialiter in magistrum Beltramum de Ferno de quodam signo quod ipse magister habebat in oculo, et in Albertonum de Novate de fistula una quam ipse habebat.\n     Interrogatus ipse Andreas si scit vel audivit quod ipsa Guillelma fecerit aliqua miracula post mortem suam, respondit quod ipse audivit de quibusdam dominabus que voverunt illi sancte Guillelme, et precibus illius obtinuerunt adeo quod ipse petebant, et spetialiter domina Petra uxor Thomaxii Oldegardi et domina Catella uxor Leonis Oldegardi.\n    Interrogatus si unquam audivit quod ipsa Guillelma diceret se esse Spiritum sanctum, respondit non.\n    Interrogatus si scit vel audivit quod aliqua persona diceret vel crederet in vita ipsius Guillelme vel post mortem eius quod ipsa Guillelma esset Spiritus sanctus, hoc est tertia persona in Trinitate, respondit quod ipse bene audivit a sorore Mayfreda de Pirovano et a sorore Meliore de Saramitis, sorore dicti Andree testis, et a domina Ricadona, matre ipsius Andree, quod ipse domine credebant quod ipsa Guillelma esset Spiritus sanctus, tertia persona in Trinitate.\n    Interrogatus si ipse credit quod hoc credere sit hereticum, respondit quod credit bene quod hoc credere sit hereticum et magna heresis.\n    Interrogatus dictus Andreas si unquam dixit, denuntiavit vel revellavit aliquid de predictis alicui inquisitori hereticorum, respondit quod non, nisi postquam fuit requisitus super hoc ab inquisitoribus.\n    Interrogatus si dicte mater et soror sui Andree mortue sunt in illo errore vel si fuerunt absolute, respondit quod non sunt mortue in illo errore, sed bene fuerunt absolute a fratre Mayfredo de Dovaria, ordinis Predicatorum, tunc inquisitore, et revocaverunt errorem suum.\n     Interrogatus si scit vel audivit quod, postquam ille domine fuerunt absolute antequam morerentur, vel etiam dicta soror Mayfreda vel aliqua earum recidivaverint in eodem errore vel perseveraverint in eundem errorem, respondit non, nec de ipsis aliquid postea audivit nec scivit.\n     Actum Mediolani in domo fratrum Predicatorum, in camera ubi fit officium inquisitionis heretice pravitatis, coram suprascripto fratre Guidone inquisitore. Interfuerunt ibi testes, vocati et rogati, fratres Petrus de Marcellinis et Ambrosius Poronus et Anselminus de Castano, omnes ordinis Predicatorum. Die mercurii .XX. mensis iulii, .MCCC., indictione .XIII. Traditum per suprascriptum notarium.\n</8b005583-b84f-4d96-8913-3fc8fba300bf>\n<eced627c-0f68-4660-b6a3-1b8dc8ae217a>\nPrecepta facta suprascripto Andree\n     Ibique incontinenti, presentibus suprascriptis testibus, dictus frater Guido inquisitor, ut supra, precepit suprascripto Andree Saramite, sub iuramento et penis quibus tenetur officio obligatus, quod non debeat dicere nec revellare nec annuntiare alicui persone aliquid de eo quod ipse dixit in predicto suo dicto coram suprascripto inquisitore et quod die crastina, inmediate post missam, debeat comparere coram suprascripto inquisitore apud Sanctum Eustorgium.\n     Actum ut supra, suprascripto anno et die.\n</eced627c-0f68-4660-b6a3-1b8dc8ae217a>\n<78b8d25d-b21d-4bd2-8095-7e47c186d340>\nAbiuratio et obligatio Bellacare uxoris ser Bonadei Karentani\n     Bellacara uxor ser Bonadei Karentani, civitatis Mediolani Porte Romane, citata per Bal\u00e7arrum de Monteorfano servitorem officii inquisitionis heretice pravitatis, de mandato fratris Guidonis de Cochenato ordinis Predicatorum, inquisitoris heretice pravitatis in Lombardia et Marchia Ianuensi auctoritate sedis apostolice deputati, comparuit coram suprascripto fratre Guidone inquisitore et abiuravit omnem heresim, iuravit quoque dicere veritatem de se et de aliis de hiis que pertinent ad officium inquisitionis, et cetera, in omnibus et per omnia secundum modum et formam officii inquisitionis heretice pravitatis superius scriptam et sibi diligenter expositam et expressam et ei ad intelligendum datam sub pena librarum .XXV. imperialium et cetera, salvis tamen omnibus aliis cautionibus et obligationibus per eam factis et prestitis dicto officio inquisitionis.\n     Actum in ecclesia Sancti Eustorgii fratrum Predicatorum de Mediolano. Interfuerunt ibi testes vocati et rogati, fratres Petrus de Marcellinis et Leonardus Pergamensis, ambo ordinis Predicatorum conventus Mediolani, suprascripto anno et indictione, die martis .XXVI. mensis iulii. Traditum per Beltramum Salvagnium notarium dicti officii.\n</78b8d25d-b21d-4bd2-8095-7e47c186d340>\n<aec842f6-3880-4570-bd48-e2b89cda36a6>\nDictum suprascripte Bellacare\n     Interrogata dicta Bellacara a suprascripto fratre Guidone inquisitore, sub debito prestiti iuramenti et penis quibus modo et alias tenetur et est inquisitionis officio obligata, si unquam iuravit in manibus alicuius inquisitoris, respondit quod sic, videlicet in manibus fratris Mayfredi de Dovaria, ordinis Predicatorum, tunc inquisitoris.\n     Interrogata si unquam habuit notitiam vel familiaritatem alicuius heretici vel heretice alicuius secte, respondit quod non, ex sua conscientia vel scientia.\n     Interrogata si scit vel audivit quod aliquis de parentella sua masculus vel femina fuerit hereticus vel heretica vel eorum credens, respondit quod Rugerius Demianus, pater ipsius Bellacare, fuit iam cruce signatus per fratrem Anselmum, tunc inquisitorem, occaxione heresis.\n     Interrogata ipsa Bellacara quod cum ipsa dixerit in quodam suo dicto quod ipsa dixit coram suprascripto fratre Mayfredo de Dovaria inquisitore quod ipsa credebat quod Guillelma, que est sepulta apud monasterium Clarevalis, erat Spiritus sanctus\n     Interrogata a quo vel a quibus fuerat docta vel instructa, respondit quod ipsa testis et domina Flordebellis filia dicti Andree Saramite et domina Melior soror dicti Andree, et soror Iacoba de Nova et dictus Andreas, omnes fuerunt docte et instructe de hoc a sorore Mayfreda de Pirovano. Item dixit dicta Bellacara quod ipsa et dictus Andreas et predicte domine Flordebellis et Melior et soror Iacoba fuerunt citate et requisite de hoc per suprascriptum fratrem Mayfredum de Dovaria inquisitorem et comparuerunt coram eo in domo fratrum Humiliatorum \u2013 domus de Modoetia sita in burgo Porte Ticinensis foris \u2013 et iuraverunt in manibus suprascripti fratris Mayfredi inquisitoris. Et ipse frater Mayfredus inquisitor absolvit eam et predictas alias percutiendo eas cum baculo uno super spatulas. Et ab illo tempore citra ipsa Bellacara non credidit hoc.\n    Interrogata si postquam iuravit, ut supra, audivit aliquem de predictis vel aliquam aliam personam que diceret quod dicta Guillelma esset Spiritus sanctus vel que induceret eam Bellacaram ad credendum hoc, respondit non.\n    Interrogata si unquam audivit vel credidit vel docta fuit credere quod dicta Guillelma deberet resurgere ante generalem resurrectionem et si ipsa audivit aliquam personam que diceret se hoc credere, ad omnia et singula respondit quod non.\n    Interrogata si unquam credidit vel audivit ab aliqua alia persona que crederet quod dicta Guillelma sit illa per quam Iudei et Pagani sint salvandi, respondit quod ipsa nunquam hoc credidit nec audivit.\n    Interrogata si, postquam ipsa fuit citata ex parte dicti fratris Guidonis inquisitoris, fuit locuta cum dicta sorore Mayfreda de Pirovano, respondit quod sic, die dominico proxime preterito, et dixit ipsa Bellacara quod dicta soror Mayfreda non dixit sibi nisi quod ipsa deberet secure comparere coram inquisitore et dicere sibi veritatem.\n    Interrogata si unquam comedit aliquam hostiam vel aliquas hostias quam vel quas dicta soror Mayfreda de Pirovano sibi dederit vel miserit, respondit non, sed ipsamet Bellacara bene emit hostias quas fecit portari et poni super tumulum dicte sancte Guillelme et ex devotione illius sancte Guillelme bene comedit de illis hostiis et nescit aliquam aliam personam que habuerit vel receperit de illis hostiis.\n    Interrogata quot festa fatiunt in anno ad honorem dicte Guillelme, respondit quod fatiunt duo festa in anno, unum videlicet in festo sancti Bartolomei et aliud apud festum omnium sanctorum et non plura.\n    Interrogata si audivit quod vestes fuerint facte per ipsam Guillelmam tempore mortis sue et quod ipsa deberet resuscitari, respondit quod ipsa bene audivit quod ille vestes fuerunt facte, sed non quia ipsa sancta Guillelma deberet resurgere, sed quia ipsa Guillelma debebat portari in Boemiam.\n    Interrogata ipsa Bellacara si fuit cum aliis dominabus et masculis in aliqua parte ubi dicta Mayfreda predicaret vel loqueretur aliqua verba ad modum predicationis, respondit quod sic, pluries in domo sororum de Blassono in oratorio ubi multe persone erant congregate ita quod oratorium erat quasi plenum. Et ipsa soror Mayfreda aliquando exponebat Evangelia et aliquando loquebatur de sancta Katerina et de aliis sanctis; sed postquam dicta Mayfreda exivit de illa domo de Blassono non audivit eam predicare nec exponere, ut supra.\n    Actum Mediolani in ecclesia Sancti Eustorgii fratrum Predicatorum coram suprascripto fratre Guidone inquisitore. Testes fuerunt ibi, vocati et rogati, fratres Petrus de Marcellinis et Leonardus Pergamensis, ambo ordinis fratrum Predicatorum, .MCCC., die martis .XXVI. mensis iulii, indictione tertiadecima. Traditum per Beltramum Salvagnium notarium officii inquisitionis.\n</aec842f6-3880-4570-bd48-e2b89cda36a6>\n<3429a517-576f-4138-82bd-f27cd2fd2928>\nQuoddam dictum magistri Iacobi de Ferno\n    Magister Iacobus de Ferno civitatis Mediolani Porte Vercelline venit coram suprascripto fratre Guidone de Cochenato inquisitore. Interrogatus dictus magister Iacobus a suprascripto fratre Guidone inquisitore, sub debito prestiti iuramenti et penis quibus tenetur et est inquisitionis officio obligatus, si quidam libellus quem dictus inquisitor tenebat in suis manibus, in quo scripte sunt letanie, fuit ipsius magistri Iacobi, respondit quod sic.\n    Interrogatus a quo habuit illum libellum, respondit quod ipse habuit illum libellum vel a sorore Mayfreda de Pirovano vel a domina sua sancta Guillelma.\n    Interrogatus quot anni sunt quod ipse magister Iacobus habuit illum libellum, respondit quod habuit illum ab annis .X. citra.\n    Interrogatus si ipse legendo in illo libello invenerit in eo aliquid quod credat esse errorem, respondit non.\n    Interrogatus si ipse unquam audivit a dicta sorore Mayfreda quod ipsa loquatur cum dicta sancta Guillelma et quod contemplaretur cum ea et quod ipsa viderit eam in spetie columbe, respondit quod ipse non audivit hoc a dicta sorore Mayfreda, sed bene audivit hoc ab aliis, sed non recordatur a quibus.\n    Interrogatus ipse magister Iacobus si die sabbati proxime preterito, quando inquisitor fecit eum citari, dixit vel alii dixerunt sibi quod ipse inquisitor non posset facere officium inquisitionis et quod officium inquisitionis esse ablatum ab eo inquisitore, respondit quod ipse hoc non dixit, sed bene audivit hoc dici ab aliis.\n    Interrogatus a quo vel a quibus audivit dici quod ipse inquisitor non potest facere officium, respondit quod non recordatur a quibus hoc audivit, sed credit quod audivit hoc a magistro Beltramo de Ferno filio suo.\n    Interrogatus si credit quod Spiritus purus et simplex possit videri et palpari et tangi, respondit quod non.\n    Interrogatus si unquam audivit dici quod quedam femina que vocatur Taria deberet fieri cardinalis, respondit quod bene audivit hoc dici, sed nescit a quibus audiverit; sed de hoc habuit ipse magister Iacobus magnam abominationem.\n    Interrogatus si audivit quod aliquis de devotis dictarum sancte Guillelme et sororis Mayfrede deberet esse papa, respondit quod ipse bene audivit hoc dici, sed nescit a quibus.\n    Interrogatus si postquam fuit citatus per inquisitorem, ut supra, fuit locutus cum presbitero Mirano beneficiali ecclesie Sancti Firmi Mediolanensis, respondit quod sic in domo sui testis.\n    Interrogatus quod ipse presbiter dixit ipsi testi, respondit quod ipse presbiter dixit sibi quod ipse fuerat citatus ex parte inquisitoris et quod ipse presbiter bene venerat ad ipsum fratrem Guidonem inquisitorem, sed ipse non potuerat loqui cum eo et ipse magister Iacobus testis similiter dixit eidem presbitero Mirano quod ipse quoque fuerat citatus.\n    Interrogatus dictus magister Iacobus si tunc facta fuit inter eos aliqua mentio de libris et de hostiis, de quibus facta est mentio in aliis dictis huius testis, respondit quod de libris bene facta fuit tunc mentio inter ipsum testem et dictum presbiterum Miranum, de hostiis vero nulla fuit facta mentio inter eos. Et ipse presbiter Miranus dixit huic testi: \u201cEatis secure coram inquisitore et dicatis veritatem\u201d. Et ipse magister Iacobus testis similiter dixit dicto presbitero Mirano.\n    Actum Mediolani in domo fratrum Predicatorum, in cela magna dicti fratris Guidonis, coram ipso inquisitore. Interfuerunt ibi testes, vocati et rogati, fratres Petrus de Marcellinis et Leonardus Pergamensis, ambo ordinis Predicatorum, et Mayfredus filius quondam ser Guarnerii de Cera civitatis Mediolani Porte Ticinensis foris. Die martis, XXVI mensis iulii, .MCCC., indictione XIII. Traditum per suprascriptum Beltramum notarium.\n</3429a517-576f-4138-82bd-f27cd2fd2928>\n<37f78671-c0fd-4a0d-bf18-fbdcfb9a9288>\nIuramentum presbiteri Mirani\n     Presbiter Myranus, capellanus ecclesie Sancti Firmi civitatis Mediolani Porte Ticinensis, contrate illorum de Pusterla, qui longo tempore fuit de devotis domine Guillelme sepulte apud monasterium Clarevalis et qui post mortem ipsius domine Guillelme ivit cum Andrea Saramita usque ad regem Boemie, et qui fuit satis secretarius spetialis sororis Mayfrede de Pirovano et dicti Andree Saramite, citatus per Balzarrum de Monteorfano, servitorem officii inquisitionis, precepto fratris Guidonis de Cochonato ordinis Predicatorum inquisitoris heretice pravitatis in Lombardia et Marchia Ianuensi, auctoritate sedis apostolice deputati, comparuit coram suprascripto fratre Guidone inquisitore et iuravit dicere veritatem de se et de aliis tam vivis et cetera, secundum modum et formam officii inquisitionis sibi diligenter expositam et expressam.\n     Actum Mediolani in domo fratrum Predicatorum, in cella magna dicti fratris Guidonis inquisitoris, coram ipso inquisitore. Interfuerunt ibi testes, vocati et rogati, fratres Nicola de Varena de Cumis et Petrus de Marcellinis, ambo ordinis Predicatorum. Die sabbati penultimo mensis iulii, .MCCC., indictione tertiadecima. Traditum per suprascriptum notarium.\n</37f78671-c0fd-4a0d-bf18-fbdcfb9a9288>\n<ad6ab313-fce6-46ec-9e2d-2b3299f0bdcd>\n     Interrogatus predictus presbiter Miranus a suprascripto fratre Guidone de Cochenato inquisitore, sub debito prestiti iuramenti, ut dicat omnia ea que scit et audivit de sorore Mayfreda de Pirovano et Andrea Saramita et aliis quos et que scit vel credit seu audivit esse devotos et devotas sancte Guillelme sepulte apud monasterium Clarevalis, in primis, suo sacramento, respondit et dixit quod pluries audivit a dictis Andrea et sorore Mayfreda et a pluribus aliis de devotis dicte sancte Guillelme quod ipsa sancta Guillelma erat Spiritus sanctus, tertia pars in Trinitate, scilicet Spiritus sanctus, et quod ipsa Guillelma debebat resurgere et ascendere in celum videntibus devotis illius sancte Guillelme et ad hec credenda induxerunt et instruxerunt plures masculos et feminas devotos ipsius Guillelme, ut credit, et etiam scit, quia aliquando fuit presens quando predicti Andreas et soror Mayfreda predicta dicebant aliis, videlicet domine Aydeline uxori Stephani de Crimella et domine Flori de Lovis sive que stat cum Rugerio de Lova in curso Brolii, et sorori Agneti de Montenariis et domine Bellacare uxori ser Bonadei Karentani. Et predicta audivit presentibus predictis modo possunt esse .X. vel .XII. anni vel idcirca, et sine eis bene audivit predicta a suprascriptis Andrea et sorore Mayfreda ab annis videlicet quatuor vel tribus citra; et quasi publica vox et fama erat inter ipsos devotos et devotas quod predicta dicebant et credebant.\n    Item dixit dictus presbiter Miranus quod ipse audivit a predictis Andrea et sorore Mayfreda quod sicut Christus passus fuit in forma hominis ita illa Guillelma debebat pati in forma mulieris propter peccata falsorum christianorum et illorum qui crucifixerunt Christum.\n    Item dixit dictus presbiter quod ipse audivit a predictis Andrea et sorore Mayfreda quod, postquam dicta Guillelma resurrexisset et ascendisset in celum, debebat mittere Spiritum Paraclitum discipulis suis in Pentecosten preteritam.\n    Item dixit quod audivit a predictis Andrea et sorore Mayfreda quod ipsi debebant mutare leges et facere Evangelia nova et facere cardinales et ordines et in ipsa resurrectione debebant esse archiepiscopi et episcopi et videre assensionem dicte domine Guillelme, et aliquando dicebant sibi testi: \u201cLicet subtrahatis vos a nostris congregationibus, tamen bene eritis de illis qui predicta videbunt et sentient\u201d.\n    Item dixit dictus presbiter quod predictus Andreas et Albertonus de Novate et Franceschinus Malcol\u00e7atus portaverunt hostias de Claravale.\n    Item dixit dictus presbiter quod ipse scit firmiter quod aliqui ex devotis dicte sancte Guillelme fatiunt pingi figuram suprascripte sancte Guillelme sub nomine sancte Katerine. Et hoc ipse presbiter scit quia ipsemet suis propriis manibus pinxit eam in ecclesia Sancte Marie Minoris Mediolani et in ecclesia Sancte Eufemie Mediolani et alibi in pluribus partibus: et hoc fuit antequam ipse testis esset sacerdos.\n     Item dixit quod dicta soror Mayfreda instruxit discipulos et discipulas dicte sancte Guillelme ne dicerent veritatem si interrogarentur, quia Spiritus sanctus bene adiuvaret eos. Et credunt se sustinere Passionem pro amore Spiritus sancti, sicut apostoli sustinuerunt pro Christo.\n     Item dixit dictus presbiter Miranus testis quod Filixinus Karentanus et magister Beltramus de Ferno dixerunt sibi testi quod antequam ipse testis veniret ad fratres quod ipse iret ad loquendum cum dicta sorore Mayfreda de Pirovano; et magister Iacobus de Ferno et plures alii dixerunt sibi hoc.\n     Item dixit dictus presbiter quod audivit a predictis magistro Iacobo et Andrea et a pluribus aliis quod quidam ex discipulis debet tradere eos in manus fratrum, sicut Iudas tradidit Christum in manus Iudeorum.\n     Item dixit quod ipse audivit a suprascripto Andrea quod iste presens papa non potest absolvere nec condempnare, quia non est iuste creatus, nec etiam archiepiscopus Mediolanensis potest absolvere nec condempnare, cum ipse archiepiscopus factus sit ab ipso papa.\n     Item dixit dictus presbiter testis quod predicti Andreas et soror Mayfreda dicunt quod tanta indulgentia est euntibus in Claravale ad sepulcrum suprascripte sancte Guillelme quanta est euntibus ultra mare, dicendo sibi testi quod ipse bene poterat habere indulgentiam licet non ivisset ultra mare.\n     Item dixit quod predicti Andreas et soror Mayfreda dicunt quod ipsi visibiliter viderunt suprascriptam sanctam Guillelmam et quod ipsa sancta Guillelma benedicebat eis mensam et quod ipsa sancta Guillelma loquebatur eis, ut ipse testis audivit a predictis Andrea et sorore Mayfreda; et ex hoc inducunt discipulos suos ad devotionem ipsius sancte Guillelme.\n     Item dixit dictus testis quod antiquitus, quando predicta Guillelma defuncta fuit, dictus Andreas fecit fieri unam clamidem de purpura cum fibialia una argenti, valente librarum quinquaginta tertiolorum vel idcirca, quam fibialiam fecit Aymerricus de Varisio faber, et unum vestitum de purpura et duos subtulares deauratos; et dicebat dictus Andreas quod predicta parabat pro ipsa sancta Guillelma quando ipsa debebat resurgere. Et predicta vidit dictus testis suis oculis, iam sunt anni .XII. et plus.\n     Item dixit dictus presbiter Miranus testis quod audivit a predictis Andrea et sorore Mayfreda quod peregrini debebant venire ab omnibus partibus mundi ad monasterium Clarevalis ad visitandum corpus dicte sancte Guillelme.\n     Item dixit quod quando devoti illius sancte Guilelme vadunt ad predictam Mayfredam et recedunt ab ipsa Mayfreda, quod ipsa signat eos et dat eis benedictionem suam.\n     Item dixit dictus testis quod audivit ab Aydelina predicta, quadam vice, veniendo de Clarevale et declinando in domo domine Carabelle relicte quondam Amizonis Toschani Porte Romane, ubi comederant in prandio cum pluribus aliis, presentibus predicto Andrea et magistro Iacobo de Ferno et dicto quondam Ami\u00e7one Toschano et pluribuis masculis et feminis, quod ipsa Mayfreda, vel suprascripta sancta Guillelma, habebat maiorem gratiam et virtutem et auctoritatem in terra quam unquam habuerit beatus Petrus apostolus; et de hoc murmurabat dicta domina Carabella.\n     Item dixit hic testis quod audivit a predicto magistro Iacobo de Ferno in ecclesia Sancti Firmi Mediolani quod Albertonus de Novate dixit quod ipse erat ad sepulcrum suprascripte sancte Guillelme et quod ipse Albertonus videbat quod Andreas Saramita erat ligatus per fratres manus et pedes et quod beata Guillelma solverat eum Andream et quod ipse Albertonus vidit quod fratres volebant capere dictam sororem Mayfredam et quod angelus defendebat eam Mayfredam trahendo ensem unum sanguinolentum huc et illuc. Et hoc idem audivit ipse testis a magistro Beltramo de Ferno, qui dixit quod ipse hoc audiverat a suprascripto Albertono.\n     Actum Mediolani in domo fratrum Predicatorum, in cela magna dicti fratris Guidonis inquisitoris, coram suprascripto inquisitore. Interfuerunt ibi testes, vocati et rogati, fratres Nicolaus de Varena et Petrus de Marcellinis, ambo ordinis Predicatorum, .MCCC., die sabbati penultimo mensis iulii, indictione tertiadecima. Traditum per Beltramum Salvagnium civitatis Mediolani Porte Nove, notarium officii inquisitionis heretice pravitatis.\n</ad6ab313-fce6-46ec-9e2d-2b3299f0bdcd>\n<a4ff4eb7-f04a-4ed4-b270-b2539a292ad5>\nDictum sororis Mayfrede de Pirovano\n     Soror Mayfreda, ordinis Humiliatorum et filia domini Morandi de Pirovano, constituta in presentia suprascripti fratris Guidonis de Cochenato inquisitoris, ut supra; interrogata ab ipso inquisitore, sub debito prestiti iuramenti et penis quibus tenetur et est inquisitionis officio obligata, si ipsa fecit quasdam letanias Spiritus sancti quas dictus inquisitor ostendit sibi, respondit quod ipsa bene fecit illas letanias et quosdam ritimos que et quos ipsa Mayfreda non vidit postquam iuravit in manu fratris Mayfredi de Dovaria tunc inquisitoris.\n     Interrogata quomodo ipsa sciebat quod magister Iacobus de Ferno haberet illas letanias, respondit quod ipsa audivit a paucis diebus citra quod ipse habebat illas letanias, sed non recordatur a quibus hoc audivit.\n     Interrogata dicta soror Mayfreda si ipsa fecit aliquam aliam scripturam nec orationes in devotione sancte Guillelme, respondit quod non.\n     Interrogata si predictus magister Iacobus de Ferno ivit ad eam postquam fuit citatus ex parte inquisitoris, respondit quod sic et dixit sibi quod ipse erat requisitus et ipsa soror Mayfreda dixit ei: \u201cIte et dicite veritatem, nolite periurare vos\u201d.\n     Interrogata dicta soror Mayfreda si ipsa dicto magistro Iacobo vel si ipse magister Iacobus dixit sibi testi aliqua verba de aliquibus hostiis que fuerunt date vel portate de Claravale, respondit non, sed de hostiis bene recordatur quod fuerunt portate sibi sorori Mayfrede de Clarevale, quas sibi portavit Albertonus de Novate, que hostie posite fuerant super sepulcro sancte Guillelme. Et dixit dicta soror Mayfreda quod de illis hostiis comedebant Franceschinus Malcol\u00e7atus et dictus Albertonus de Novate et Symoninus Montenarius et filii domini Gasparri de Garbagnate et Andreas Saramita et Filixinus Karentanus et magister Beltramus de Ferno et domine Sibilia de Malcolzatis et Aydelina uxor Stephani de Crimella, et plures alii et alie de quibus non recordatur.\n     Interrogata dicta soror Mayfreda si frater Mayfredus de Dovaria inquisitor absolvit eam quando iuravit in manibus eius, ut supra, respondit quod sic, in ista ecclesia fratrum domus de Marliano in qua sumus et fuit quadam die lune et absolvendo eam dicebat: \u201cMiserere mei Deus\u201d, et non recordatur si dictus frater Mayfredus percutiebat tunc ipsam sororem Mayfredam cum aliquo baculo seu virga.\n     Interrogata si dictus frater Mayfredus fecit sibi aliqua precepta, respondit quod non recordatur sive fecerit sive non.\n     Interrogata si ipsa Mayfreda habuit notitiam et familiaritatem illius Guillelme in vita sua, respondit quod sic, sed non magnam nec secretam.\n     Interrogata quis fuit magis devotus et devota et familiaris illius Guillelme, respondit quod Andreas fuit magis devotus illius Guillelme quam aliquis alius vel alia quam sciat.\n     Interrogata dicta soror Mayfreda quis fecit pingi illum panum qui est super altare in domo Humiliatarum de Blasono Mediolani, in quo picte sunt tres persone, quarum due a dexteris et una a sinistris videntur trahere captivos de carcere, respondit quod vel ipsa testis vel dictus Andreas vel sorores dicte domus de Blasono fecerunt pingi illum panum, sed non recordatur quis illorum. Et dixit quod facte fuerunt ille picture antequam ipsa et dictus Andreas et alii citati fuissent per suprascriptum fratrem Mayfredum, quia tunc credebat quod predicta sancta Guillelma esset tertia persona in Trinitate et quod per eam deberent salvari Iudei et Sarraceni, et illi sunt illi qui sunt picti a parte sinistra.\n     Interrogata ut nominet illos et illas qui hoc credebant, respondit quod Andreas Saramita et mater et soror eius, que mortue sunt, et soror Iacoba de Bassanis et domina Bellacara de Karentanis, que domina Bellacara docta fuerat ab ipsa sorore Mayfreda hoc credere de aliis nescit si habuerint ab ea vel aliunde, credebant predicta, sed quando ipsi et ipse erant inter se dicebant bene ista et etiam predicta dicebant coram sororibus dicte domus de Blassono.\n     Interrogata si ab octo vel .VI. annis citra, postquam iuravit ut supra, alique persone congregabant se ad eam, respondit quod sic, in domo dictarum sororum de Blassono, aliquando in parlatorio, aliquando in infirmaria et aliquando sub porticu et ibi recitabat aliqua miracula de Evangeliis et Epistolis et alia de Apostolis. Inter quos erant quandoque predictus Andreas Saramita et dicti Symoninus Montenarius et Franceschinus Malcol\u00e7atus, sed masculi nunquam comedebant ibi, excepto dicto Franceschino, sed femine bene comedebant ibi aliquando.\n     Interrogata ipsa soror Mayfreda testis si habuit aliquam reprehensionem a sororibus dicte domus de Blassono de illis conviviis et congregationibus, respondit quod sic, pluries.\n     Interrogata si modo, quando ipsa soror Mayfreda stabat in domo illorum de Cuticis, si fiebant ibi congregationes sicut fiebant in domo sororum de Blassono, respondit non in magna quantitate, nisi due vel quatuor persone ad plus una vice.\n     Interrogata si ipsa habuit de aqua de qua lotta fuit dicta sancta Guillelma quando erat mortua, respondit quod ipsa bene habuit de illa aqua, sed nescit quis coligerit eam et dixit quod non dedit de illa aqua alicui persone pro liberatione alicuius infirmitatis nec pro devotione.\n     Interrogata si aliqua persona unquam colegit aquam de qua ipsa soror Mayfreda lavabat manus pro aliqua devotione, respondit non.\n     Interrogata dicta soror Mayfreda si unquam proiecit aliquas crustas vel reliquias panis in ignem, respondit non.\n     Actum Mediolani in ecclesia fratrum domus Humiliatorum de Marliano Porte Ticinensis, coram suprascripto fratre Guidone inquisitore, presente fratre Nicolao de Varena de Cumis, ordinis Predicatorum, .MCCC., die martis secundo mensis augusti, indictione .XIII. Traditum per Beltramum Salvagnium notarium officii inquisitionis heretice pravitatis.\n</a4ff4eb7-f04a-4ed4-b270-b2539a292ad5>\n<edf37951-bda3-4920-9310-d6c599f84d3c>\nAbiuratio et obligatio domine Sibilie de Malcon\u00e7atis\n     Domina Sibilia relicta quondam domini Beltrami Malcol\u00e7ati civitatis Mediolani Porte Nove, parrocchie Sancti Donini ad Mazam, comparuit sponte coram suprascripto fratre Guidone de Cochenato inquisitore et iuravit stare mandatis ecclesie et inquisitorum et dicere veritatem de se et de aliis tam vivis quam defunctis quos scit vel scire poterit in heresim peccare vel etiam peccavisse, sub pena librarum .XXV. imperialium et cetera, secundum modum et formam officii inquisitionis sibi diligenter expositam et expressam\n     Actum in ecclesia Sancti Eustorgii fratrum Predicatorum de Mediolano, coram suprascripto fratre Guidone inquisitore. Interfuerunt ibi testes, vocati et rogati, fratres Leonardus Pergamensis et Albertus Corbella, ambo ordinis Predicatorum. Suprascripto anno et die et indictione.\n</edf37951-bda3-4920-9310-d6c599f84d3c>\n<e270c0bb-e099-41e2-87d4-d73efeb33bc6>\nDictum suprascripte domine Sibilie\n     Interrogata dicta domina Sibilia a suprascripto fratre Guidone inquisitore, sub debito prestiti iuramenti et pena quibus tenetur et est inquisitionis officio obligata, si unquam dixit, audivit vel credidit quod sancta Guillelma, que sepulta est apud monasterium Clarevalis Mediolanensis diocesis, sit Spiritus sanctus et spetialiter ab Andrea Saramita et a sorore Mayfreda de Pirovano vel ab altero eorum, respondit non.\n    Interrogata si unquam audivit quod dicta sancta Guillelma deberet resurgere ante generalem ressurrectionem, et quod per eam Guillelmam deberent salvari Iudei et Pagani, respondit non.\n    Interrogata quot festa fiunt in anno ad honorem et devotionem dicte Guillelme per devotos et devotas ipsius Guillelme, respondit quod duo festa fiunt in anno ad eius honorem, unum videlicet in festo sancti Bartolomei et aliud festum fit de mense octubris quando dicta Guillelma fuit portata seu translatata de cimiterio ecclesie Sancti Petri ad Ortum ad monasterium Clarevalis.\n    Interrogata dicta domina Sibilia quantum est quod ipsa primo habuit notitiam dicte sororis Mayfrede, respondit quod possunt esse anni .VIII. vel idcirca et illam notitiam habuit dicta testis propter dominam Mariam, sororem huius testis et uxorem domini Mayfredi de Oreppa iurisperiti.\n    Interrogata dicta testis si postquam cognovit dictam sororem Mayfredam scit vel audivit quod aliqua congregatio personarum facta fuerit in aliqua parte respondit quod sic et maxime in domo sororum domus de Blassono et aliquando erant ibi congregate in illa domo .X. vel .XII. persone et non plus.\n    Interrogata si unquam audivit a dicta sorore Mayfreda vel ab Andrea Saramita vel ab aliqua alia persona quod dicta Guillelma habuerit .V. plagas, sicut habuit Yhesus Christus, respondit quod non.\n    Interrogata dicta testis si unquam habuit vel recepit aliquas hostias a dicta sorore Mayfreda, respondit quod sic, semel una vice quod ipsa domina Sibilia testis patiebatur febres ipsa soror Mayfreda misit sibi tres hostias.\n    Item dixit dicta testis quod dicta soror Mayfreda bene dabat de illis hostiis aliis personis, sed dicta soror Mayfreda nunquam dedit nec comunicavit dictam testem de aliqua hostia suis manibus.\n    Interrogata dicta domina Sibilia testis si scit vel audivit quod dicta soror Mayfreda induceret vel ortaretur aliquas personas ad devotionem dicte Guillelme et quod facerent ei vota, respondit quod non, nisi quod ipsa testis semel vovit dicte Guillelme pro quadam sua infirmitate, de qua infirmitate liberata fuit.\n    Interrogata dicta domina Sibilia testis si unquam fuit in aliquo convivio quod fieret per devotos dicte Guillelme in domo sororum domus de Blassono vel in domo ipsius testis aut in domo Guillelmi Cutice, ubi modo stabat dicta soror Mayfreda, respondit quod ipsa bene comedebat quandoque in domo dictarum sororum de Blasono cum multis aliis dominabus et maxime in festo sancte Caterine.\n     Interrogata si dicta soror Mayfreda dixit vel docuit ipsam testem vel aliquam aliam personam quod si fratres facerent eam testem vel alios et alias devotos et devotas dicte Guillelme citari, quod non deberent dicere veritatem, respondit quod non, nec unquam hoc audivit nec scivit.\n     Actum Mediolani in ecclesia Sancti Eustorgii fratrum Predicatorum, coram suprascripto fratre Guidone inquisitore. Interfuerunt ibi testes, vocati et rogati, fratres Leonardus Pergamensis et Symon de Dexio Mediolanensis, ambo ordinis Predicatorum conventus Mediolanensis. Die martis, secundo mensis augusti, .MCCC., indictione .XIII. Traditum per suprascriptum Beltramum notarium.\n</e270c0bb-e099-41e2-87d4-d73efeb33bc6>\n<def01981-8e57-4b6f-a782-e4fa088922ae>\nluramenta et obligationes dominarum Alegrantie de Perusiis et Felicis uxoris quondam domini Francini de Casate\n     Domina Alegrantia uxor ser Iohannis Perusii, Porte Romane, et domina Felix uxor quondam ser Francini de Casate, Porte Nove, ambe civitatis Mediolani, et quelibet earum comparuerunt sponte coram suprascripto fratre Guidone de Cochenato ordinis Predicatorum inquisitore et iuraverunt stare mandatis ecclesie et dicti inquisitoris et aliorum inquisitorum et dicere veritatem de se et de aliis tam vivis quam defunctis quos sciunt vel scire poterunt in heresim peccare vel etiam peccavisse, sub pena librarum .X. imperialium pro qualibet earum, quam penam totiens incurrant et cetera, in omnibus et per omnia secundum modum et formam officii inquisitionis heretice pravitatis eis et cuilibet earum diligenter expositam et expressam.\n     Actum in dicta ecclesia Sancti Eustorgii, ut supra, coram suprascripto fratre Guidone inquisitore. Interfuerunt ibi testes, vocati et rogati, fratres Leonardus Pergamensis et Iordanus de Montechucho, ambo ordinis Predicatorum, .MCCC., die martis secundo mensis augusti, indictione quartadecima. Traditum per suprascriptum Beltramum notarium.\n</def01981-8e57-4b6f-a782-e4fa088922ae>\n<1841c03f-658f-4061-8ea2-028a0db853c9>\nDictum Alegrantie predicte\n    Interrogata dicta domina Alegrantia a suprascripto fratre Guidone de Cochenato inquisitore, sub debito prestiti iuramenti et pena quibus tenetur et est inquisitionis officio obligata, si unquam habuit notitiam vel familiaritatem alicuius heretici vel heretice, respondit quod non.\n    Interrogata dicta domina Alegrantia si ipsa habuit aliquem vel aliquam de parentella sua, qui vel que fuerit hereticus vel heretica, respondit non, nisi quod ipsa recordatur quod vidit quandam dominam sororem avie sue que fuit combusta pro heretica.\n    Interrogata ipsa Alegrantia si unquam dixit, audivit vel credidit quod sancta Guillelma, que sepulta est apud monasterium Clarevalis Mediolanensis diocesis, sit Spiritus sanctus et quod ipsa Guillelma deberet resurgere ante generalem resurrectionem et quod per eam Guillelmam deberent salvari Iudei et Pagani, ad omnia et singula respondit non.\n    Interrogata si unquam audivit quod ipsa Guillelma habuerit .V. plagas sicut habuit Christus, respondit non.\n    Interrogata si unquam recepit vel habuit aliquam hostiam a sorore Mayfreda de Pirovano, respondit non.\n    Interrogata dicta domina Alegrantia si scit vel audivit vel docta est quod si ipsa testis vel aliqua alia persona de devotis dicte Guillelme citaretur a fratribus inquisitoribus, quod non deberet dicere veritatem, respondit non.\n    Actum in suprascripta ecclesia Sancti Eustorgii, coram suprascripto fratre Guidone inquisitore, presentibus suprascriptis fratribus Leonardo et Iordano testibus. Suprascripto anno et die. Traditum per suprascriptum notarium.\n</1841c03f-658f-4061-8ea2-028a0db853c9>\n<4264689a-e49a-4794-8f6a-1aebc338ed1f>\nDictum suprascripte Felicis\n     Interrogata dicta domina Felix a suprascripto fratre Guidone inquisitore, sub debito prestiti iuramenti et penis quibus tenetur et est inquisitionis obligata, si unquam dixit, audivit vel credidit quod sancta Guillelma, que sepulta est apud monasterium Clarevalis Mediolanensis diocesis, sit Spiritus sanctus et si audivit quod Andreas Saramita et soror Mayfreda de Pirovano predicta dicerent vel crederent, respondit non.\n     Interrogata si audivit quod ipsa sancta Guillelma deberet resurgere ante generalem resurrectionem et quod per eam deberent salvari Iudei et Pagani, respondit non.\n     Interrogata dicta domina Felix quot festa fiunt in anno ad honorem dicte sancte Guillelme, respondit quod duo festa fiebant in anno, unum videlicet in festo sancti Bartolomei quando mortua fuit et aliud festum fit de mense octobris quando ipsa Guillelma fuit transitata et portata de civitate Mediolani ad monasterium Clarevalis.\n     Interrogata dicta domina Felix si dicta soror Mayfreda vel aliqua alia persona docuit ipsam dominam Felicem quod ipsa non deberet dicere veritatem coram inquisitoribus si ipsa interrogaretur ab eis, respondit quod non.\n     Interrogata si audivit quod dicta sancta Guillelma haberet quinque plagas in corpore sicut habuit Yhesus Christus, respondit quod non.\n     Actum Mediolani in ecclesia Sancti Eustorgii fratrum Predicatorum, coram suprascripto fratre Guidone de Cochenato inquisitore. Interfuerunt ibi testes, vocati et rogati, fratres Leonardus Pergamensis et Iordanus de Montecucho, ambo ordinis Predicatorum, .MCCC., die martis secundo mensis augusti, indictione tertiadecima. Traditum per suprascriptum Beltramum Salvagnium notarium officii inquisitionis.\n</4264689a-e49a-4794-8f6a-1aebc338ed1f>\n<d598c2d1-1af2-416b-8940-f628a22b8162>\nDictum fratris Girardi de Nova\u00e7ano tertii Ordinis\n    Frater Girardus de Novazano filius quondam ser Gualterii tertii Ordinis, civitatis Mediolani burgi Porte Cumensis foris, qui alias abiuravit in manibus inquisitorum heretice pravitatis, ut dicit, et iuravit dicere veritatem secundum formam officii inquisitionis, requisitus comparuit coram Lafrancho de Ami\u00e7is de Pergamo ordinis Predicatorum, inquisitore heretice pravitatis in Lombardia et Marchia Ianuensi auctoritate sedis apostolice deputato.\n    Et interrogatus dictus frater Girardus a suprascripto fratre Lafrancho inquisitore sub debito prestiti iuramenti et aliis penis contentis in sua abiuratione, si ipse scit vel audivit aliqua que essent vel viderentur esse contra fidem catholicam et spetialiter de quadam sancta Guillelma que sepulta est apud monasterium Clarevalis, respondit quod ab Andrea Saramita audivit pluries quod ipsa sancta Guillelma debebat resurgere et quod ipse Andreas et alii quamplures expectabant eam resurrecturam, et de ista credentia sunt multe persone ut dixit ipse Andreas et hoc audivit ab ipso Andrea, iam sunt anni .XV. vel circa, eo tempore quo defuncta est ipsa Guillelma.\n    Item dixit dictus frater Girardus quod dictus Andreas et alie persone devote ipsius sancte Guillelme fecerunt tunc temporis fieri quasdam pretiosas vestes deauratas et subtulares deauratos et unam cassam et plura alia ornamenta pro ipsa Guillelma, quam expectabant, ut dictum est, resurrecturam. Et dictas vestes et dictos subtulares et dictam cassam vidit dictus frater Girardus in domo dicti Andree, modo sunt anni .XV. vel idcirca, et audivit pluries ab ipso tempore citra quod expectabant eam resurrecturam, non solum tunc temporis.\n    Item dixit dictus frater Girardus quod audivit ab ipso Andrea quod dicta sancta Guillelma habuerat .V. plagas in corpore suo similes plagis Yhesu Christi. Et hoc idem audivit a quadam muliere que nominatur Aydelina uxor Stephani de Crimella, quod ipsa viderat illas plagas dicte Guillelme et eas terserat.\n    Item dixit dictus frater Girardus, quod dictus Andreas signat mensam dicendo: \u201cIn nomine Patris et Filii et veri Spiritus sancti\u201d.\n    Item dixit dictus frater Girardus quod ipse Andreas et complices sui vel devoti et devote dicte sancte Guillelme fatiunt tria solempnia festa in anno ad honorem dicte sancte Guillelme, unum silicet in festo sancti Bartolomei, quando defuncta est, et aliud de mense octobris quando translatatum fuit corpus suum apud monasterium Clarevalis, et aliud in Pentecoste, quia ipse Andreas dixit quod ipsa Guillelma est Spiritus sanctus et quod Spiritus sanctus resuscitabit in ea.\n    Item dixit dictus frater Girardus quod ipse audivit quod soror Mayfreda de Pirovano, soror Humiliatarum domus de Blassono, congregat multas personas et eis predicat.\n     Item dixit dictus frater Girardus quod bene sunt .XV. anni quod accepit a dicto Andrea Saramita mutuo quoddam psalterium et invenit in ipso psalterio quandam cartam de palperio in qua scriptum erat quod Filii Spiritus sancti erant dispersi et in carcere positi.\n     Interrogatus dictus frater Girardus ab ipso fratre Lafranco inquisitore quid hoc vellet dicere, respondit quod hoc dicebat quia inquisitores citaverant aliquos ex devotis ipsius sancte Guillelme.\n     Item requisitus dictus frater Girardus ab ipso inquisitore ut nominet devotos dicte sancte Guillelme, nominavit ibi dictum Andream et Albertonum de Novate et Filixinum Karentanum et Franceschinum Malcol\u00e7atum et Simoninum Collionum et magistrum Beltramum, filium magistri Iacobi de Ferno, et Ottorinum et Franceschinum filios domini Gasparri de Garbagniate.\n     Actum Mediolani in domo fratrum Predicatorum, coram suprascripto fratre Lafrancho inquisitore, in cela parva inquisitorum. Interfuerunt ibi testes, vocati et rogati, fratres Petrus de Marcellinis et Anricus Buscha et Leonardus Pergamensis, omnes ordinis Predicatorum, .MCCC., die lune .XVIII mensis iulii, indictione .XIII. Traditum per Beltramum Salvagnium notarium officii inquisitionis.\n</d598c2d1-1af2-416b-8940-f628a22b8162>\n<cce4d2b1-3b14-4abe-a4d0-cb2f1ba75b9a>\nSecundum dictum fratris Girardi\n     Frater Girardus predictus iterum citatus per Balzarrum de Monteorfano, servitorem officii inquisitionis, de mandato fratris Guidonis de Cochenato ordinis Predicatorum, inquisitoris heretice pravitatis in Lombardia et Marchia Ianuensi, auctoritate sedis apostolice deputati, comparuit coram suprascripto fratre Guidone de Cochenato inquisitore, et quia dictus frater Girardus dixerat in suprascripto dicto suo, quod dixit coram suprascripto fratre Lafrancho inquisitore, quod dictus Andreas Saramita dicebat quod dicta Guillelma debebat resurgere et non dixit quando, interrogavit dictus inquisitor dictum fratrem Girardum, sub iuramento et penis quibus tenetur officio obligatus, quando hoc deberet esse, respondit quod in presenti debebat resurgere, unde ibidem dixit quod expectabant eam Guillelmam resurrecturam a tempore obitus sui et quod ipse Andreas dicebat quod fecerat predictas vestes, nominatas in alio dicto suo, ad vestiendum eam Guillelmam quando resurgeret, et cassam, quam dixit se vidisse in domo dicti Andree cum aliis rebus; recordatus, dixit quod vidit illam cassam in domo fratris Petri tertii Ordinis, qui stabat super murum fossati, qui eam cassam debebat guarnire.\n     Item cum ipse frater Girardus dixerit in suprascripto dicto suo quod dictus Andreas signat mensam dicendo: \u201cIn nomine Patris et Filii et veri Spiritus sancti\u201d, et non dixerit comodo hoc sciret, dixit modo quod hoc vidit et audivit pluries, et semel ipse frater Girardus reprehendit eum Andream dicendo quod ipse Andreas non debebat signare mensam, sed ipse frater Girardus debebat signare cum ipse esset frater.\n     Item dixit dictus frater Girardus quod ipse Andreas et alii, qui sunt de illa congregatione, habent libros et scripturas de illa sancta Guillelma et de vita sua et quando ipse frater Girardus ibat ubi erant congregati, aliquando videbat libros et scripturas dicti Andree, in quibus ille Andreas legebat, et ipse Andreas non permittebat eum Girardum videre in illis scripturis, sed claudebat eas.\n     Item dixit dictus frater Girardus quod quando ipse comparuit coram suprascripto fratre Lafrancho inquisitore et se secessit ab eo inquisitore, ipse Andreas fuit ad domum dicti fratris Girardi et interrogavit eum fratrem: \u201cQuod fecistis cum fratribus?\u201d. Et ipse frater Girardus respondit eidem Andree: \u201cEgo iuravi. Custodite facta vestra quia fratres inquisitores cominationes fatiunt\u201d. Unde fratres Clarevalis male faciunt quod comparant sanctam Guillelmam predictam lune et stellis in suis predicationibus et recipiunt oblationes et luminaria pro ea Guillelma.\n     Actum Mediolani in domo fratrum Predicatorum, in cella magna dicti inquisitoris, coram suprascripto fratre Guidone inquisitore. Interfuerunt ibi testes, vocati et rogati, fratres Petrus de Marcellinis et Leonardus Pergamensis ambo ordinis Predicatorum, et Mayfredus filius quondam ser Guarnerii de Cera civitatis Mediolani Porte Ticinensis foris, .MCCC., die martis .XXVI. mensis iulii, indictione .XIII. Traditum per suprascriptum Beltramum notarium.\n</cce4d2b1-3b14-4abe-a4d0-cb2f1ba75b9a>\n<d3913057-a204-4034-ab89-c535e0e4d581>\nTertium dictum sororis Mayfrede de Pirovano\n     Soror Mayfreda, filia domini Morandi de Pirovano et soror professa in ordine Humiliatorum, iterato comparuit coram suprascripto fratre Guidone de Cochenato inquisitore petens misericordiam a Deo et ab ipso inquisitore dicens quod male dixit coram predicto fratre Guidone inquisitore in priori dicto suo quod ipsa dixit coram eo suprascripto, anno die martis .XVIII. mensis aprilis, scripto per Mayfredum de Cera notarium officii inquisitionis, et in alio dicto suo quod ipsa dixit coram dicto inquisitore, suprascripto anno die martis secundo mensis augusti, scripto per suprascriptum Beltramum notarium officii. Sed modo promittit Deo et ipsi fratri Guidoni inquisitori dicere veritatem meram et plenam de hiis que sciverit et de quibus fuerit interrogata ab ipso inquisitore pertinentibus ad officium inquisitionibus.\n     Interrogata dicta soror Mayfreda a suprascripto fratre Guidone inquisitore, sub debito prestiti iuramenti et penis quibus tenetur et est inquisitionis officio obligata, si postquam iuravit in manibus et coram fratre Mayfredo de Dovaria ordinis Predicatorum, tunc inquisitore hereticorum, audivit et docta fuit quod Guillelma, que nunc sepulta est apud monasterium Clarevalis Mediolanensis diocesis, fuerit persona Spiritus sancti, tertia silicet in divina Trinitate persona, et fuerit verus Deus et verus homo in sexu feminino sicut Christus fuit verus deus et verus homo in sexu masculino, et si audivit et docta fuit quod sicut Christus passus fuit, mortuus et sepultus in quantum homo, sic ipsa Guillelma, que erat Spiritus sanctus, mortua est secundum humanam naturam et non secundum divinam naturam ipsius Spiritus sancti, respondit quod omnia et singula suprascripta audivit ab Andrea Saramita et de omnibus predictis et singulis fuit docta ab ipso Andrea.\n     Interrogata si audivit et docta fuit quod sicut Christus resurrexit cum corpore suo et, videntibus suis discipulis, ascendit in celum et in Pentecoste misit eis visibiliter in linguis igneis Spiritum sanctum, ita et ipsa sancta Guillelma debebat apparere cum corpore humano et in sexu femineo ante generalem resurrectionem et in celum ascendere cum corpore, videntibus suis discipulis amicis et devotis, et debeat eis mittere Spiritum sanctum in spetie lingue ignis, respondit quod de omnibus et singulis predictis docta fuit per predictum Andream.\n     Interrogata dicta soror Mayfreda quod ipsa credebat de predictis, respondit quod ipsa aliquando dubitavit an predicta essent vera, sed de dubitatione tali nunquam nichil dixit nec revelavit alicui.\n    Interrogata si audivit et docta fuit, quod sicut Christus dereliquit in presenti vita beatum Petrum apostolum suum vicarium et sibi comisit ecclesiam suam et sibi tradidit claves regni celorum, ita et ipsa Guillelma, que est Spiritus sanctus, dimittere debeat predictam sororem Mayfredam suum vicarium in predictis, respondit et dixit quod quando predicta sibi dicebantur per predictum Andream, ipsa soror Mayfreda tunc derridebat, tamen dixit quod ipsa credebat quod predicta deberent ita esse, licet aliquando de hoc dubitaret.\n    Item interrogata si audivit et docta fuit quod sicut beatus Petrus apostolus celebravit missam et predicavit in Yherusalem, ita et ipsa soror Mayfreda primo celebrare debeat missam ad sepulcrum Spiritus sancti, idest ipsius Guillelme, et postea solempniter celebrare debeat missam et sedere et predicare in ecclesia Sancte Marie Mayoris Mediolanensis, respondit quod predicta bene audivit et docta fuit ab ipso Andrea, tamen aliquando ipsa Mayfreda credebat predicta et aliquando non credebat.\n    Interrogata si audivit et docta fuit ab ipso Andrea quod sicut discipuli Christi scripserunt Evangelia, Epistolas et Prophetias, ita et ipse Andreas mutando titulos scripsisset Evangelia et Epistolas et Prophetias sub hac forma, videlicet: \u201cIn illo tempore dixit Spiritus sanctus discipulis suis\u201d et cetera, et \u201cEpistola Sibilie ad Novarienses\u201d, et \u201cProphetia Carmei prophete ad tales civitates et gentes\u201d et cetera, respondit quod predicta bene audivit a predicto Andrea, tamen circa predicta nec credebat nec non credebat.\n    Interrogata dicta Mayfreda cum dictus Andreas dixerit in quodam dicto suo quod ipse Andreas dixit hoc anno die veneris .V. mensis augusti, scripto per Mayfredum de Cera notarium officii inquisitionis, quod Franceschinus Malcolzatus debebat celebrare primam missam ad sepulcrum sancte Guillelme et dicta soror Mayfreda debebat celebrare secundam missam solempniter, interrogata dicta Mayfreda si ipsa hoc audivit, credidit vel docuit, respondit quod nunquam dixit nec docuit, sed credendo dubitabat, sed dictus Andreas bene dicebat hoc aliis devotis dicte sancte Guillelme et coram ipsa Mayfreda et coram aliis.\n    Interrogata dicta soror Mayfreda ut nominet omnes illas personas masculos et feminas quibus ipsa Mayfreda comunicavit et quos docuit istos errores, respondit quod omnes infrascripti et infrascripte fuerunt docti et docte et eis manifestati fuerunt predicti errores, videlicet domina Sibilia uxor quondam domini Beltrami Malcolzati, domina Petra, domina Katella \u2013 ambe de Oldegardis \u2013 domina Dionese de Novate, domina Margarita uxor quondam domini Robiate de Novate, domina Bellacara uxor ser Bonadei Karentani, domina Aydelina uxor Stephani de Crimella, domina Flox que stat in domo Rugerii de Lova, domina Alegrantia de Perusiis, domina Petra uxor quondam Mirani de Garbagniate, ut credit, domina Iacoba uxor magistri Iacobi de Ferno, domina Antonia uxor magistri Beltrami de Ferno, soror Iacoba de Bassanis de Nova, soror Flordebellina de Saramitis, soror Agnex de Montenariis, Andreas Saramita, Simoninus Montenarius, magister Beltramus de Ferno, Filixinus filius magistri Iacobi de Ferno, Ottorinus et Franceschinus fratres filii domini Gasparri de Garbagniate, Albertonus de Novate, Filixinus filius Bonadei Karentani, Franceschinus Malcol\u00e7atus.\n     Interrogata dicta soror Mayfreda si magister Iacobus de Ferno est in ista credentia predictorum errorum, respondit quod ipsa non credit quod ipse sit in istis erroribus, sed tamen ipsa soror Mayfreda bene dicebat dicto magistro et explicabat quod dicta sancta Guillelma erat Spiritus sanctus.\n     Interrogata ipsa soror Mayfreda si unquam audivit a dicta sancta Guillelma quod ipsa esset Spiritus sanctus, respondit quod non audivit hoc ab ea Guillelma, sed aliquando quando ipsa sancta Guillelma rogabatur ab aliqua persona quod ipsa aufferret ei tribulationem vel dolorem vel aliquid simile, respondebat ipsa Guillelma: \u201cIte, ego non sum deus\u201d.\n     Interrogata ipsa soror Mayfreda si unquam audivit a dicto Andrea quod ipse Andreas audiverit a dicta sancta Guillelma quod ipsa sancta Guillelma esset Spiritus sanctus, respondit quod bene audivit semel ab ipso Andrea quod ipse audiverat ab ea Guillelma quod ipsa erat Spiritus sanctus.\n     Interrogata si unquam audivit quod dicta sancta Guillelma fuerit citata per aliquem inquisitorem, respondit quod bene audivit pluries hoc, sed non recordatur a quibus, nisi quod predicta soror Mayfreda credit quod audiverit predicta a domina Alegrantia de Perusiis, videlicet quod ipsa sancta Guillelma bene fuerat citata per inquisitores.\n     Actum Mediolani in ecclesia fratrum Humiliatorum domus de Marliano sita in pusterla fabrica Porte Ticinensis, coram suprascripto fratre Guidone inquisitore. Interfuerunt ibi testes, vocati et rogati, fratres Nicola de Varena de Cumis et Petrus Marcellinus, ambo ordinis Predicatorum, et Mayfredus filius quondam ser Guarnerii de Cera civitatis Mediolani burgi Porte Ticinensis foris, MCCC., die sabbati .VI. mensis augusti, indictione .XIII. Traditum per suprascriptum Beltramum Salvagnium notarium.\n</d3913057-a204-4034-ab89-c535e0e4d581>\n<8b03c8a0-44ce-40f1-a4b3-11cdbb705d64>\nIuramentum et obligatio sororis Flordebelline de Saramitis\n     Soror Flordebellina filia domini Andree Saramite, iuravit de veritate dicenda de omnibus que interrogarentur que pertinerent ad officium inquisitionis coram fratre Nicolao Cumano et fratre Leonardo Pergamensi, ambobus ordinis Predicatorum, quibus ad hec comiserat vices suas frater Guido de Cochenato inquisitor: et hec sub pena librarum .X. imperialium totiens quotiens et cetera.\n     Actum Mediolani in domo sororum Humiliatarum de Cabiate ordinis Humiliatorum, .MCCC., die mercurii tertio ante kalendas augusti, indictione .XIII. Traditum per suprascriptum fratrem Leonardum Pergamensem.\n</8b03c8a0-44ce-40f1-a4b3-11cdbb705d64>\n<c4058578-4405-49ad-b0cd-df86636efe15>\nDictum suprascripte sororis Flordebelline\n     Interrogata suprascripta soror Flordebellina a predicto fratre Nicolao, sub predicto iuramento, si unquam habuit notitiam alicuius heretici vel heretice vel si aliquis vel aliqua de sua parentella fuit hereticus vel heretica vel credens hereticorum, respondit quod non.\n     Interrogata si unquam credidit vel instructa fuit quod sancta Guillelma, que sepulta est apud Clarevalem, esset Spiritus sanctus et tertia persona in Trinitate, respondit quod iam audivit dici et aliquo tempore credidit hoc, sed modo non.\n    Interrogata si pater suus Andreas Saramita credidit hec, respondit quod etiam ipse Andreas credidit hec tunc temporis, quando Mayfreda credebat; iam est longum tempus, sed modo non.\n    Interrogata si ipsa Mayfreda dixit per modum predicationis aliqua verba de Evangeliis et Epistolis, respondit quod bene dicebat aliquando bona verba de Evangelio et de sancta Katerina et de sancta Margarita.\n    Interrogata quot erant ibi in ipsa predicatione, respondit quod .X. vel .XII. vel idcirca et tantum mulieres.\n    Interrogata si ipsa scit aliquam que induceret alios ad devotionem sancte Guillelme, respondit non.\n    Interrogata si comedit de hostiis que portantur de Clarevale, que ponuntur super sepulcrum ipsius Guillelme, respondit quod Franceschinus Malcol\u00e7atus portavit pluries de illis, dedit matri sue et etiam michi Flordebelline et comedi tres ex devotione sancte Guillelme.\n    Interrogata quot festivitates fatiunt de sancta Guillelma, respondit duas, silicet unam in sancto Bartolomeo, aliam in mense octobris quando fit eius translatio.\n    Interrogata si credit vel instructa fuit quod sancta Guillelma deberet resurgere ante generalem resurrectionem et ascendere in celum, respondit quod non credit nec unquam audivit dici.\n    Interrogata quis fecit fieri vestes et paramenta et omnia alia que facta sunt in honorem sancte Guillelme, respondit quod pater suus Andreas fecit fieri et procuravit.\n    Interrogata si scit aliquem alium qui procurasset vel faceret expensas in predictis, respondit quod non scit aliquem alium preter ipsum Andream.\n    Interrogata si vidit de illa aqua de qua lota fuit sancta Guillelma in morte, respondit sic, in domo de Blassono de ordine Humiliatorum.\n    Interrogata si scit quod aliquis vel aliqua dederit de illa aqua alicui persone occaxione alicuius infirmitatis, respondit non.\n    Interrogata si aliqua persona dixit sibi vel misit quod non diceret veritatem de predictis, respondit non.\n    Actum ut supra coram suprascriptis fratribus. Suprascripto anno et die. Traditum per suprascriptum fratrem Leonardum.\n</c4058578-4405-49ad-b0cd-df86636efe15>\n<8fc3d35e-6645-44ad-ae34-e2661e9a9f74>\nSecundum dictum sororis Flordebelline Saramite\n    Supradicta Flordebellina comparuit coram fratre Guidone de Cochenato inquisitore heretice pravitatis et petit misericordiam et dixit se deierasse in suprascripto dicto suo, primo in eo quod dixit quod non credebat quod sancta Guillelma esset Spiritus sanctus, nec audiverat nec docta fuerat, confitetur quod bene audivit et instructa fuit per Andream patrem et per sororem Mayfredam, et etiam ipsa credebat.\n    Item in hoc quod dixerat in alio dicto suo quod audiverat a patre suo quod antequam iurasset dicebat hoc, sed postea non dixit, se male dixisse, quia postea audivit eum se pluries dixisse postquam iuravit et instruxisse.\n    Item in hoc quod dixit quod non audiverat nec credebat quod predicta sancta Guillelma non deberet resurgere ante generalem resurrectionem, quia verum est quod pluries audivit et instructa fuit a patre suo et a sorore Mayfreda et credidit.\n    Item in hoc quod dixit quod non fuerat sibi dictum quod non diceret veritatem, quia verum est quod soror Mayfreda dixit sibi quod non diceret veritatem, nisi sicut ipsa volebat dicere: quia posset inde habere brigam et confusionem.\n    Item interrogata si unquam audivit et instructa fuit et credidit quod ipsa Guillelma deberet ascendere in celum sicut Christus ascendit, respondit quod bene audivit pluries et instructa fuit et credidit et hoc audivit a patre suo et a sorore Mayfreda.\n    Item interrogata si unquam audivit dici vel instructa fuit quod soror Mayfreda deberet esse sicut papa in terra, scilicet vicaria sancte Guillelme sicut sanctus Petrus fuit vicarius Christi in terra, respondit quod bene audivit pluries et credidit et instructa fuit et hoc audivit a patre suo et a sorore Mayfreda\n    Item interrogata si audivit et instructa fuit et credidit quod predicta sancta Guillelma deberet reddimere et salvare Iudeos et Sarracenos et falsos christianos, respondit quod audivit pluries et credidit, et instructa fuit de hoc a predictis Andrea et sorore Mayfreda.\n    Actum ut supra, coram suprascripto fratre Guidone inquisitore. Suprascripto anno et indictione, die .XI. intrante augusto. Traditum per suprascriptum fratrem Leonardum Pergamensem.\n</8fc3d35e-6645-44ad-ae34-e2661e9a9f74>\n<e4525d0f-fb69-4450-864b-a6dc79b62980>\nIuramentum sororis Agnetis de Montenariis\n     Soror Agnex de domo Humiliatarum de Blassono et filia quondam domini Cabrii Montenarii iuravit simili modo prout dicta soror Flordebellina de Saramitis iuravit, ut supra, coram suprascriptis fratribus Nicolao de Varena et Leonardo Pergamensi, ambobus ordinis Predicatorum, de voluntate suprascripti fratris Guidonis de Cochenato inquisitoris, ut supra, sub pena librarum .X. imperialium, totiens quotiens et cetera.\n     Actum Mediolani in domo sororum domus de Bagiera ordinis Humiliatorum, .MCCC., die mercurii tertio intrante mense augusti, indictione .XIII. Traditum per suprascriptum fratrem Leonardum Pergamensem.\n</e4525d0f-fb69-4450-864b-a6dc79b62980>\n<6b64caee-f2fc-47b3-99cb-a4724b05a81a>\nDictum suprascripte sororis Agnetis\n     Interrogata dicta soror Agnex a suprascripto fratre Nicolao sub predictis iuramento et penis si unquam habuit notitiam alicuius heretici vel heretice, respondit non.\n     Interrogata si unquam credidit vel credit vel instructa fuit quod sancta Guillelma esset Spiritus sanctus, respondit non.\n     Interrogata si credit vel istructa fuit quod dicta sancta Guillelma deberet resurgere ante generalem resurrectionem, respondit non.\n     Interrogata dicta soror Agnex si soror Mayfreda de Pirovano locuta est vel dixit verba per modum predicationis de Evangelio vel Epistulis, respondit quod bene vidit aliquando ante eam tres mulieres, sed non audivit quod dicerent, quia statim recedebat.\n     Interrogata si comedit de hostiis que portantur de Clarevale que ponuntur super sepulturam sancte Guillelme, respondit quod bene comedit sed ex devotione, quia nesciebat unde portarentur.\n     Interrogata si ipsa scit quis procuravit paramenta que portata sunt in Clarevale, respondit non.\n     Interrogata si aliqua persona dixit sibi quod non deberet dicere veritatem de predictis, respondit non.\n     Actum in domo suprascriptarum sororum de Bagiera, coram suprascriptis fratribus Nicolao et Leonardo. Suprascripto anno et die. Traditum per suprascriptum fratrem Leonardum.\n</6b64caee-f2fc-47b3-99cb-a4724b05a81a>\n<1da87f77-1bef-422d-a716-9f2e49db4f05>\nSecundum dictum suprascripte sororis Agnetis\n     Suprascripta soror Agnex de Montenariis venit coram suprascripto fratre Guidone de Cochenato inquisitore petens misericordiam dixit se deierasse in suprascripto dicto suo. Primo in eo quod dixit quod non credebat ipsam Guillelmam esse Spiritum sanctum nec esse doctam de predictis, respondit quod bene fuit instructa et docta et credit quod ipsa Guillelma esset Spiritus sanctus et hoc audivit ab Andrea Saramita et a sorore Mayfreda.\n     Item in eo quod dixit quod non erat docta nec instructa quod deberet resurgere ante generalem resurrectionem ipsa Guillelma, respondit quod bene audivit et credidit et instructa fuit quod deberet resurgere ante generalem resurrectionem. Et hoc audivit a predictis Andrea Saramita et sorore Mayfreda.\n     Interrogata si audivit et instructa fuit et credidit quod sancta Guillelma deberet ascendere in celum visibiliter, videntibus omnibus, respondit quod sic audivit et instructa fuit et credidit et hoc audivit a predictis Andrea et Mayfreda.\n     Item interrogata si credidit vel audivit et instructa fuit quod sancta Guillelma deberet salvare falsos christianos, Iudeos et Paganos, respondit sic, et hoc audivit a predictis Andrea et Mayfreda.\n     Interrogata si audivit et instructa fuit quod soror Mayfreda esset papa et vicarius Christi in terra, respondit quod bene audivit.\n     Item interrogata si dictum fuit sibi quod non diceret veritatem de predictis, respondit quod dictum fuit sibi a predicta Mayfreda.\n     Actum ut supra, coram suprascripto fratre Guidone inquisitore. Suprascripto anno et die iovis .XI. mensis augusti. Traditum per suprascriptum fratrem Leonardum.\n</1da87f77-1bef-422d-a716-9f2e49db4f05>\n<bb424e67-8ad4-4a6a-a07d-eed8caf37ac8>\nIuramentum et obligatio sororis Iacobe de Nova\n    Soror Iacoba filia quondam Prandi de Nova ordinis Humiliatorum iuravit, ut supra, coram predictis fratribus Nicolao et Leonardo de voluntate predicti fratris Guidonis de Cochenato inquisitoris.\n    Actum Mediolani in domo sororum domus de Vigivano ordinis Humiliatorum, coram suprascriptis fratribus Nicolao et Leonardo, .MCCC., die mercurii tertio intrante mense augusti, indictione .XIII. Traditum per suprascriptum fratrem Leonardum.\n</bb424e67-8ad4-4a6a-a07d-eed8caf37ac8>\n<df6cc581-2420-465d-85b0-0f606c2cb517>\nDictum suprascripte sororis Iacobe\n    Interrogata predicta soror Iacoba a suprascripto fratre Nicolao si credit vel instructa fuit quod sancta Guillelma, que sepulta est apud Clarevalem, esset Spiritus sanctus, respondit quod iam credidit quod esset Spiritus sanctus, sed modo non credit et hoc credidit antequam iuraret et sunt .XVI. anni vel circa.\n    Interrogata quis instruxit eam credere hoc, respondit quod ex corde suo processit hoc et non ab alia persona.\n    Interrogata si ipsa scit aliquam personam credere quod sancta Guillelma esset Spiritus sanctus, respondit quod soror Melior domus de Blassono et soror Mayfreda credebant hoc antequam iurarent, sed postea non audivit quod dicerent vel crederent hoc.\n    Interrogata si credit vel instructa fuit quod sancta Guillelma deberet resurgere ante generalem resurrectionem et quod per eam deberent salvari falsi christiani, Iudei et Sarraceni, respondit quod nunquam credidit vel audivit.\n    Interrogata si persone congregabantur in domo, ubi modo habitabat, ad predicationem sororis Mayfrede, respondit quod alique persone veniebant ad eam, et ipsa dicebat eis bona verba.\n    Interrogata si ipsa comedit de hostiis que portantur de Clarevale et que ponuntur super sepulcrum sancte Guillelme, respondit quod comedit unam ex devotione ipsius Guillelme.\n    Interrogata quis comedit de illis hostiis cum ea, respondit quod sotie sue comederunt, videlicet sorores Mayfreda et Flordebellina et Agnex, et quod quidam sacerdos portavit eis, sed nescit quis fuerit ille sacerdos.\n    Interrogata quis fecit vel procuravit paramenta pro altari sancte Guillelme, respondit quod Andreas Saramita et de alio nescit.\n    Interrogata si fuit instructa ab aliqua persona quod non deberet dicere veritatem inquisitori de predictis, respondit non.\n    Actum ut supra, coram suprascriptis fratribus Nicolao et Leonardo. Suprascripto anno et die. Traditum per suprascriptum fratrem Leonardum.\n</df6cc581-2420-465d-85b0-0f606c2cb517>\n<67e5c3f6-e2fe-4bed-87d1-8cc9e2beb70e>\nSecundum dictum suprascripte Iacobe\n    Suprascripta soror Iacoba de Nova venit coram suprascripto fratre Guidone inquisitore, petens misericordiam et credens quod Andreas Saramita et soror Mayfreda dixerunt veritatem vobis, videlicet quod dixerunt et crediderunt quod sancta Guillelma erat Spiritus sanctus et quod debebat resurgere ante diem iuditii et debebat ascendere in celum visibiliter et corporaliter et quod per eam debebant salvari Iudei et Sarraceni. Dicit quod et ipsa hoc ab eis audivit, dicentibus sibi et aliis et instruentibus eam et alios de predictis pluries et etiam a Paschate proxima citra et confitetur se deierasse in omnibus predictis, in quibus dixisset contrarium in aliis dictis suis; et non dixisse veritatem in aliis dictis suis, quia instruxerant eam quod non diceret veritatem de predictis.\n    Actum in domo suprascriptarum sororum de Vigivano, coram suprascripto fratre Guidone inquisitore, presente dicto fratre Leonardo. Suprascripto anno et indictione, die iovis .XI. intrante mense augusti. Traditum per suprascriptum fratrem Leonardum.\n</67e5c3f6-e2fe-4bed-87d1-8cc9e2beb70e>\n<62320c20-91be-439d-afdc-ea1983e0b418>\nDictum dominarum Petre de Al\u00e7ate et Katelle de Gioqiis\n    Domina Petra de Al\u00e7ate et domina Katella de Gio\u00e7iis sua sponte, non citate nec requisite, comparuerunt coram suprascripto fratre Guidone de Cochenato inquisitore, petentes misericordiam, dixerunt et confesse fuerunt quod audiverant ab Andrea Saramita et a sorore Mayfreda de Pirovano et instructe fuerant per ipsos quod sancta Guillelma, que est sepulta apud Clarevalem, erat Spiritus sanctus et in ea erat substantia Spiritus sancti et divinitatis.\n    Item quod ipsa sancta Guillelma debebat corporaliter et visibiliter resurgere et videntibus multis personis ascendere in celum, sicut Christus ascendit, et videntibus omnibus devotis suis et aliis multis personis.\n     Item quod per ipsam debebant salvari Iudei et Sarraceni, sicut per Christum christiani.\n     Item quod dicebat maxime Andreas etiam quod ipsa Mayfreda debebat esse papa et vicaria dicte Guillelme in terra, sicut beatus Petrus apostolus erat vicarius Christi et quod debebat habere potestatem ligandi sicut beatus Petrus, quia sicut Spiritus sanctus erat in forma mulieris in ipsa Guillelma, ita ipsa Mayfreda debebat esse vicaria ipsius Guillelme in forma mulieris.\n     Item dixerunt quod ipsa soror Mayfreda dedit sibi de hostiis, quas benedicebat, et etiam dabat aliis mulieribus et que portate erant de super sepulturam sancte Guillelme et ipse testes comedebant et dabant comedere filiis.\n     Item dixerunt quod ipsa Mayfreda pluries et coram multis dominabus dicebat bona verba de Evangeliis et de Epistolis et de miraculis, et maxime de ipsa Guillelma. Et propter hoc ipse domine Petra et Katella, propter multa bona verba que dicebat de ipsa Guillelma, ipse credebant ea que dicebantur, sed quod esset Spiritus sanctus non dicebat publice coram omnibus, nisi coram aliquibus privatis.\n     Actum Mediolani in domo dominarum Sancti Petri in Terra sancta extra Portam Ticinensem, coram suprascripto fratre Guidone inquisitore, presente fratre Iacobo de Cimiliano ordinis Predicatorum teste, .MCCC., die dominico .VII. intrante augusto, indictione .XIII. Traditum per fratrem Leonardum Pergamensem ordinis Predicatorum.\n</62320c20-91be-439d-afdc-ea1983e0b418>\n<c1ae844b-3772-46de-9ff1-23ff21b7bfa5>\nAbiuratio dominarum Petre de Al\u00e7ate et Katelle de Gio\u00e7iis\n     Predicte domine Petra et Katella, ad requisitionem predicti fratris Guidonis de Cochenato inquisitoris, comparuerunt coram fratribus Alberto Corbella et Leonardo Pergamensi, ambobus ordinis Predicatorum, et abiuraverunt omnem heresim et maxime predictam heresim de qua fuerunt instructe, et omnia suprascripta que dixerant coram suprascripto fratre Guidone inquisitore et fratre Iacobo de Cimiliano, suo iuramento, confirmaverunt.\n    Interrogata suprascripta domina Petra si ipsa fuit instructa per predictum Andream et per predictam sororem Mayfredam ita quod, si ipsa citaretur per inquisitores et interrogaretur de predictis, quod non diceret veritatem, respondit quod ipsa Mayfreda aliquando dixit ei et aliis: \u201cSi vos citaremini ab inquisitoribus, non compareatis coram eis, nisi primo loquamini mihi, nec dicatis veritatem, nisi sicut dixero vobis\u201d.\n    Interrogate suprascripte domine si dederunt aliquid pro paramentis factis ad honorem sancte Guillelme, responderunt sic, videlicet quod ipsa domina Petra dedit soldatas .XLII. perlarum et multa alia, diversis temporibus, que ascendunt ad magnam quantitatem, et suprascripta domina Katella unam ongiam perlarum et multa alia, et si potuissent plus dare, plus dedissent, propter magnam devotionem quam habebant ad sanctam Guillelmam.\n    Item dixerunt quod in omnibus suis necessitatibus recurrebant ad ipsam sanctam Guillelmam et ipsa in multis audivit eas et propter hoc multo plus credebant et habebant devotionem ad eam.\n    Interrogate si ipse dixerunt predicta confessoribus suis, responderunt quod non, quia ipsa Mayfreda dicebat eis quod non dicerent.\n    Item dixerunt quod quando ibant ad domum ipsius Mayfrede, quod ipse et alie domine osculabantur sibi pedem et postea manum.\n    Item dixerunt quod ipsa Mayfreda dicebat eis quod sicut Christus misit Spiritum sanctum apostolis, ita omnes devote domine sancte Guillelme debebant recipere Spiritum sanctum.\n    Item dixerunt quod ipsa Mayfreda dicebat quod omnes devote ipsius Guillelme debebant bapti\u00e7are et debebant esse apostoli Christi.\n    Item dixerunt quod si aliquid plus recordarentur, quod reddirent ad dicendum veritatem de omnibus.\n    Unde ipse frater Guido inquisitor absolvit eas ab omni vinculo excomunicationis quam incurissent per predictam heresim et precepit eis quod confiterentur predicta omnia confessori suo et facerent penitentiam quam eis iniungeret.\n    Actum Mediolani in suprascripta domo dominarum sancti Petri, presentibus fratribus Alberto Corbella et Leonardo Pergamensi suprascriptis. Suprascripto anno, die veneris .XII. intrante mense augusti, indictione .XIII. Traditum per suprascriptum fratrem Leonardum.\n</c1ae844b-3772-46de-9ff1-23ff21b7bfa5>\n</b6460241-4012-42c8-93a1-fea3ca1c7a6e>\n<c69cf380-bef7-4eb1-8e30-a090e10b474b>\n<bc24579e-14cc-4a45-b61f-536804284550>\n     II Quaternus imbriviaturarum Beltrami Salvagnii, civitatis Mediolani Porte Nove notarii, factarum coram fratribus Guidone de Cochenato et Raynerio de Pirovano, ordinis Predicatorum, inquisitoribus hereticorum.\n</bc24579e-14cc-4a45-b61f-536804284550>\n<c7b88921-fe97-4929-b9cc-da269f0dc88d>\nQuoddam dictum sororis Mayfrede de Pirovano\n     In nomine Domini, amen. Anno a nativitate Eiusdem millesimo trecentesimo, die mercurii, decimoseptimo die mensis augusti, indictione .XIII. Soror Mayfreda de Pirovano ordinis Humiliatorum dixit, per suum sacramentum, coram fratre Guidone de Cochenato ordinis Predicatorum, inquisitore heretice pravitatis in Lombardia et Marchia Ianuensi auctoritate sedis apostolice deputato.\n     Interrogata dicta soror Mayfreda a suprascripto fratre Guidone inquisitore quantum est quod mater Andree Saramite, que vocabatur domina Ricadona, migravit de hac vita, dixit quod a decem annis citra, secundum quod ipsa credit.\n     Interrogata etiam quantum est quod soror ipsius Andree, que vocabatur Melior, migravit, respondit quod a septem annis citra.\n     Interrogata si aliqua soror de domo de Blassono, de hiis que remanserunt in illa domo, credebat hoc quod ipsa Mayfreda credebat, respondit non, nec erant docte de predictis; sed predicte domine, scilicet Ricadona et Melior, bene credebant et docte erant, sed si perseveraverint usque ad diem mortis vel qualem finem fecerint nescit.\n     Interrogata si unquam dixit vel credidit quod sancta Guillelma, que sepulta est apud monasterium Clarevalis, esset maior quam beata Virgo Maria, respondit quod ex quo credebat ipsam Guillelmam esse Spiritum sanctum, bene credebat ipsam esse maioris perfectionis.\n     Interrogata que est illa Flox, quam nominavit in alio dicto suo, respondit quod est socrus Rugerii de Lova, que stat in Verdario.\n     Interrogata si domina Bellacara de Karentanis fuit de primis que habebant ipsam fidem, respondit quod sic, et semper tenuit usque modo, sicut ostendebat.\n     Item dixit quod, existente ipsa in domo Guillelmi Codege, benedixit multas hostias et comunicavit plures in ipsa domo. Et dixit quod bene sustinuit quod sibi oscularentur manum et pedem.\n     Actum Mediolani in domo fratrum Humiliatorum de Marliano, coram suprascripto fratre Guidone inquisitore. Interfuerunt ibi testes, vocati et rogati, fratres Matheus de Senago et Martinus Ben\u00e7onus de Carate, ambo de predicta domo de Marliano ordinis Humiliatorum. Traditum per fratrem Leonardum Pergamensem ordinis Predicatorum.\n</c7b88921-fe97-4929-b9cc-da269f0dc88d>\n<79e742d9-9ac4-4e92-8188-68777d2272cb>\nSecundum dictum domine Sibilie de Malcol\u00e7atis\n     Domina Sibilia relicta quondam domini Beltrami Malcol\u00e7ati, civitatis Mediolani Porte Nove, comparuit coram fratre Raynerio de Pirovano ordinis Predicatorum, inquisitore heretice pravitatis in Lombardia et Marchia Ianuensi auctoritate sedis apostolice deputato, cui domine Sibilie dictus inquisitor legit quoddam dictum suum, quod ipsa dixit coram fratre Guidone de Cochenato inquisitore, suprascripto anno, die martis secundo mensis augusti, scriptum per Beltramum Salvagnium notarium officii inquisitionis, dicens coram predicto fratre Raynerio inquisitore quod in predicto dicto suo deieravit de certa scientia, quia bene audivit ab Andrea Saramita quod Guillelma, que sepulta est apud monasterium Clarevalis, erat Spiritus sanctus, verus Deus et verus uomo, sed noluit confiteri hoc coram suprascripto fratre Guidone inquisitore, quia nolebat quod dictus Andreas deberet mori propter testimonium suum.\n     Item dixit quod hoc idem audivit a sorore Mayfreda de Pirovano; sed tamen non audivit hoc primo a dictis Andrea et sorore Mayfreda, sed a quadam paupere muliercula nomine Taria.\n     Item dixit quod ipsa audivit a dicto Andrea quod ipsa Guillelma debebat resurgere et apparere cum corpore et visibiliter ascendere in celum, videntibus discipulis amicis et devotis dicte sancte Guillelme, et mittere eis Spiritum sanctum in linguis igneis, sicut Christus post suam ascensionem misit discipulis suis et per ipsam Guillelmam debebant reddimi et salvari Iudei et alii, qui sunt extra christianitatem, sicut per Christum et eius sanguinem salvati et redempti sunt christiani.\n     Item dixit quod ipsa audivit a predicto Andrea quod dicta Guillelma, idest Spiritus sanctus, post suam ascensionem debebat dimittere in terra sororem Mayfredam suum vicarium et comittere sibi ecclesiam suam et tradere ei claves regni celorum, sicut Christus dimisit beatum Petrum apostolum suum vicarium et sibi comisit ecclesiam et claves regni celorum.\n    Item dixit ipsa domina Sibilia quod audivit a dicto Andrea quod Franceschinus Malcol\u00e7atus, filius dicte domine Sibilie, debebat cantare missam primo ad sepulcrum Spiritus sancti, idest sancte Guillelme, et postea dicta soror Mayfreda ibidem cantare debebat missam.\n    Interrogata quare predicta non dixit coram predicto fratre Guidone inquisitore, respondit quod ideo hec non dixit tunc, quia nolebat quod dictus Andreas nec dicta soror Mayfreda nec aliquis alius deberet mori propter suum testimonium.\n    Interrogata si est docta ab aliqua persona dicere falsitatem et celare veritatem, respondit quod dictus Andreas vel soror Mayfreda dixerunt sibi domine Sibilie: \u201cQuae verba erant dicta de nobis inquisitoribus? Si vos dixeritis veritatem, nos sumus mortui\u201d.\n    Item dixit quod de predictis periuriis vocat se culpabilem et petit misericordiam Dei et inquisitorum.\n    Item dixit ipsa domina Sibilia quod habet in domo sua cassam unam in qua sepulta fuit primo dicta Guillelma, quam cassam Andreas Saramita fecit portari ad domum ipsius domine Sibilie, et dixit quod vicini Sancti Petri ad Ortum petebant ipsam cassam, et fratres Iacobus de Mogate et donus Zanebellus Porcellus de Clarevalle dixerunt ipsi domine Sibilie quod ipsa non deberet dare dictam cassam dictis vicinis nec alicui alii, quia dicta Guillelma elegit sepulturam apud monasterium suum et ipsi debebant habere ipsam cassam et omnia sua bona.\n    Et ipse inquisitor precepit eidem domine Sibilie quod dictam cassam deberet servare quousque placuerit dicto inquisitori\n    Actum Mediolani in ecclesia Sancti Eustorgii fratrum Predicatorum, coram suprascripto fratre Raynerio inquisitore. Interfuerunt ibi testes, vocati et rogati,, fratres Philippus de Mel\u00e7o et Guillelmus de Vicomercato, ambo ordinis Predicatorum, .MCCC., die lune .VIII. mensis augusti, indictione .XIII. Traditum per Beltramum Salvagnium notarium officii inquisitionis.\n</79e742d9-9ac4-4e92-8188-68777d2272cb>\n<053a3cfa-4f55-4f66-8cd4-05cf7d4497b3>\nSecunda abiuratio et obligatio Franceschini Malcol\u00e7ati\n     Franceschinus filius quondam domini Beltrami Malcol\u00e7ati civitatis Mediolani Porte Nove, comparuit coram suprascripto fratre Raynerio inquisitore et iterum abiuravit omnem heresim, credentiam, favorem et receptationem hereticorum cuiuscumque secte. luravit quoque dicere veritatem de se et de aliis et stare mandatis ecclesie et dicti inquisitoris et aliorum inquisitorum sub pena librarum .XXV. imperialium, et se obligavit et renuntiavit in omnibus et per omnia secundum modum et formam officii inquisitionis sibi diligenter expositam et expressam, salva et reservata alia obligatione per ipsum Franceschinum facta coram fratre Guidone de Cochenato dicti ordinis, similiter inquisitore, hoc anno, die veneris tertio ante kalendas augusti, scripta per Mayfredum de Cera notarium officii inquisitionis. Cui Franceschino dictus frater Raynerius inquisitor legit de verbo ad verbum quoddam dictum quod ipse Franceschinus dixit coram suprascripto fratre Guidone inquisitore, suprascripto anno et die veneris.\n     Actum Mediolani in domo fratrum Predicatorum, in camera ubi fit officium inquisitionis heretice pravitatis, coram suprascripto fratre Raynerio inquisitore. Interfuerunt ibi testes, vocati et rogati, fratres Philippus de Mel\u00e7o et Cabrius Taliatus, ambo ordinis Predicatorum, .MCCC., die martis, nono mensis augusti, indictione .XIII. Traditum per suprascriptum Beltramum notarium.\n</053a3cfa-4f55-4f66-8cd4-05cf7d4497b3>\n<5c26958e-fcab-4ba0-aa25-501e9393f382>\nSecundum dictum Franceschini Malcol\u00e7ati\n     Interrogatus dictus Franceschinus a suprascripto fratre Raynerio inquisitore, sub debito prestiti iuramenti et penis quibus modo et alias tenetur et est inquisitionis officio obligatus, si cognoscit aliquam personam hereticum vel hereticam, vel que doceat et teneat credentiam alicuius erroris contra fidem Romane ecclesie, respondit et dixit quod Andreas Saramita et soror Mayfreda de Pirovano docuerunt ipsum Franceschinum quod Guillelma, que dicitur fuisse de Boemia, que sepulta est apud monasterium Clarevalis Mediolanensis diocesis, erat Spiritus sanctus, tertia in divina Trinitate persona, verus Deus et verus homo.\n    Item dixit quod predicti Andreas et soror Mayfreda docuerunt ipsum Franceschinum quod dicta Guillelma debebat resurgere ante generalem resurrectionem et in celum ascendere cum corpore, videntibus discipulis amicis et devotis dicte sancte Guillelme, et mittere eis visibiliter Spiritum sanctum, sicut Christus misit apostolis suis Spiritum sanctum in linguis igneis in Pentecoste.\n    Item dixit dictus Franceschinus quod dictus Andreas docuit ipsum quod dicta Guillelma, quam dicebat esse Spiritum sanctum, post eius ascensionem cum corpore suo debebat dimittere predictam sororem Mayfredam suum vicarium et comittere sibi ecclesiam suam et tradere sibi claves regni celorum, sicut Christus dimisit beatum Petrum apostolum suum vicarium in terra et sibi comisit ecclesiam suam et ei tradidit claves regni celorum.\n    Item dixit quod dictus Andreas docebat ipsum Franceschinum quod ipse Franceschinus primo debebat cantare missam ad sepulcrum ipsius Guillelme, idest Spiritus sancti, et postea dicta soror Mayfreda debebat cantare missam ibidem solempniter, deinde dicta soror Mayfreda debebat solempniter predicare in ecclesia Sancte Marie Maioris Mediolanensis.\n    Item dixit ipse Franceschinus quod certa paramenta sunt facta pro altari et pro ministris altaris, que paramenta fecit fieri dictus Andreas, et ipsemet Franceschinus vidit ea paramenta, videlicet calicem, turribulum, frontalem et tres cappas, sive tria pivialia de sirico, que quidem paramenta et vasa facta sunt spetialiter ad usum cantandi missam predictam, et que paramenta debebat induere dicta soror Mayfreda et ipse Franceschinus ad dictam missam, et sunt paramenta magni pretii bene librarum .CC. imperialium, ut ipse Franceschinus audivit et credit.\n    Interrogatus dictus Franceschinus si ipse credebat predicta de quibus docebatur, ut supra, et quod ipsa Guillelma deberet redimere et salvare Iudeos, respondit quod ipse non credebat predicta nec aliquid predictorum, tamen dictus Franceschinus interrogatus per suprascriptum Andream si illa credebat ut docebat eum, respondebat ipse Franceschinus dicto Andree quod bene credebat predicta.\n    Interrogatus quare dictus Franceschinus non dixit predicta coram suprascripto fratre Guidone inquisitore, respondit quia ipse nolebat quod dictus Andreas deberet mori propter suum testimonium et quia ipse Andreas rogaverat ipsum Franceschinum quod si ipse interrogaretur ab inquisitoribus, quod non deberet dicere veritatem, quia ipse esset mortuus et destructus.\n    Interrogatus dictus Franceschinus si postquam scivit predictos Andream et sororem Mayfredam esse de credentia predictorum errorum dedit eis auxilium, consilium et favorem in predictis, respondit et dixit quod potest esse annus et plus quod primo fuit doctus a predictis Andrea et sorore Mayfreda de predictis erroribus, et postea pluries ivit in Clarevalem cum ipso Andrea et sine ipso, ad sepulcrum dicte Guillelme, id est Spiritus sancti, et ibi fecit orationes et venias.\n     Item dixit dictus Franceschinus quod propter predictam doctrinam mittebat predicte sorori Mayfrede cibaria quasi omni die, quia pater ipsius Franceschini ordinavit hoc in testamento suo; et tamen propter devotionem dicte doctrine libentius et plus mittebat sibi.\n     Item dixit dictus Franceschinus quod pluries invitavit ad prandium in domo sua predictum Andream Saramitam et Simoninum Collionum et Albertonum de Novate et Filixinum Karentanum et Ottorinum et Franceschinum, filios domini Gasparri de Garbagnate, qui omnes erant eiusdem credentie et doctrine.\n     Item dixit ipse Franceschinus quod potest esse etatis annorum .XV.\n     Item dixit quod petit misericordiam a Deo et ab inquisitoribus de eo quod ipse deieravit coram suprascripto fratre Guidone inquisitore in dicto suo quod dixit coram eo, ut supra, quia noluit predicta dicere coram dicto inquisitore propter causas suprascriptas.\n     Actum Mediolani in domo fratrum Predicatorum, in camera ubi fit officium inquisitionis heretice pravitatis, coram suprascripto fratre Raynerio inquisitore. Interfuerunt ibi testes, vocati et rogati, fratres Paulus Marrus et Philippus de Mel\u00e7o et Nicola de Varena de Cumis et Rugerius de Gisulfis, omnes ordinis Predicatorum, .MCCC., die martis .VIIII. mensis augusti, indictione .XIII. Traditum per Beltramum Salvagnium notarium officii inquisitionis.\n</5c26958e-fcab-4ba0-aa25-501e9393f382>\n<19e7f0bf-abb1-4372-9657-d445b23cd072>\nCitatio Alegrantie de Perusiis et Floris de Canturio\n     Suprascripto anno et die, Bal\u00e7arrus de Monteorfano servitor officii inquisitionis heretice pravitatis dixit et protestatus fuit coram suprascripto fratre Raynerio de Pirovano inquisitore se de mandato dicti inquisitoris requisivisse Alegrantiam uxorem Iohannis Perusii, et Florem filiam quondam Petri de Cosa de Canturio et uxorem quomdam Bonaventure de Pera\u00e7ollo, ambas civitatis Mediolani Porte Romane, et precepisse eis et cuilibet earum ut suprascripto die martis ad horam campane consilii comparerent coram suprascripto frate Raynerio inquisitore.\n</19e7f0bf-abb1-4372-9657-d445b23cd072>\n<0a13d95f-d598-4d55-9804-ea0537027478>\nSecundum dictum Alegrantie de Perusiis\n    Alegrantia uxor Iohannis Perusii, civitatis Mediolani Porte Romane, citata per Balzarrum de Monteorfano, servitorem officii inquisitionis heretice pravitatis, de mandato dicti fratris Raynerii inquisitoris, comparuit coram ipso fratre Raynerio inquisitore: cui dictus inquisitor legit quoddam dictum quod ipsa dixit coram fratre Guidone inquisitore, hoc anno, die martis secundo mensis augusti. Et dixit coram suprascripto fratre Raynerio inquisitore quod deieravit de certa conscientia et male dixit coram suprascripto fratre Guidone inquisitore, sed modo promittit, sub debito prestiti iuramenti et penis quibus ipsa tenetur officio obligata, dicere veritatem de hiis de quibus fuerit requisita.\n    Et in primis quidem dixit quod ab anno uno citra audivit pluries a sorore Mayfreda de Pirovano ordinis Humiliatorum quod Guillelma, que nunc sepulta est apud monasterium Clarevalis, erat Spiritus sanctus.\n    Interrogata quare predicta non dixit coram suprascripto fratre Guidone inquisitore, respondit quia ipsa nolebat offendere dictam sororem Mayfredam.\n    Interrogata ipsa Alegrantia si credebat predicta, silicet quod ipsa Guillelma esset Spiritus sanctus, respondit quod aliquando credebat predicta et aliquando non credebat.\n    Interrogata dicta Alegrantia si postquam fuit docta a dicta sorore Mayfreda de predicto errore fecit aliquid servitium predicte sorori Mayfrede, respondit quod plura servitia postea fecit sibi maxime quia domina Alegrantia videbat dictam sororem Mayfredam esse devotam sancte Guillelme.\n    Item dixit dicta Alegrantia quod post predictam doctrinam ivit pluries ad visitandum sepulcrum dicte Guillelme, in honorem et devotionem predicte Guillelme, cum cereis et candelis et ibi stetit ipsa Alegrantia ad predicationem que fiebat in comendationem suprascripte Guillelme per monachos de Clarevale in festo suo, videlicet per dominum Marchum Strabonum et Marchixium de Veddano, monachos dicti monasterii.\n     Actum Mediolani in ecclesia Sancti Eustorgii fratrum Predicatorum, coram suprascripto fratre Raynerio inquisitore. Interfuerunt ibi testes, vocati et rogati, fratres Nicola de Varena de Cumis et Conradinus de Martinonis ambo ordinis Predicatorum, .MCCC., die martis .VIIII. mensis augusti, indictione XIII. Traditum per Beltramum Salvagnium notarium officii.\n</0a13d95f-d598-4d55-9804-ea0537027478>\n<0e9a9b01-251f-42db-b00e-5785b0024669>\nAbiuratio Floris de Canturio\n     Domina Flox filia quondam Petri de Cossa de Canturio et uxor quondam Bonaventure de Peragollo, civitatis Mediolani Porte Romane, citata per Balzarrum de Monteorfano, servitorem officii inquisitionis, de mandato suprascripti fratris Raynerii inquisitoris, comparuit coram suprascripto fratre Raynerio inquisitore et abiuravit omnem heresim, credentiam, favorem, receptationem et defensionem heretice pravitatis. Iuravit quoque dicere veritatem de se et de aliis et stare mandatis ecclesie et inquisitorum, sub pena librarum decem tertiolorum. Et se obligavit et renuntiavit in omnibus et per omnia secundum modum et formam officii inquisitionis sibi diligenter expositam et expressam.\n     Actum Mediolani in suprascripta ecclesia, coram suprascripto fratre Raynerio inquisitore, presentibus suprascriptis fratribus Nicola et Conradino testibus. Suprascripto anno et die.\n</0e9a9b01-251f-42db-b00e-5785b0024669>\n<3543364d-1540-4db3-9094-1b6b1a8cc77f>\nDictum suprascripte Floris\n     Interrogata et requisita dicta domina Flox a suprascripto fratre Raynerio inquisitore, sub debito prestiti iuramenti et penis quibus tenetur et est inquisitionis officio obligata, quod ipsa debeat revelare et manifestare ipsi inquisitori omnem personam quam ipsa scit peccare vel etiam peccavisse contra fidem catholicam et sacrosancte Romane ecclesie, que domina Flox respondit et dixit quod modo sunt tres anni et plus quod ipsa audivit a sorore Mayfreda de Pirovano quod Guillelma, que nunc sepulta est apud monasterium Clarevalis, erat Spiritus sanctus et quod ipsa Guillelma debebat resurgere ante generalem resurrectionem et ascendere in celum visibiliter, et hoc dixit dicta Mayfreda ipsi domine Flori in camera sua in domo sororum de Blassono, in presentia domine Alegrantie de Perusiis et domine Bononie de Montenariis et domine Aydeline uxoris Stephani de Crimella; et predicta dicebat dicta soror Mayfreda ipsi domine Flori et aliis in dicta camera sua privatim.\n    Item dixit dicta Flox quod dicta soror Mayfreda dixit sibi quod dicta Guillelma post suam ascensionem debebat dimittere dictam sororem Mayfredam suam vicariam in terra, sicut Christus dimisit beatum Petrum apostolum suum vicarium.\n    Item dixit quod dicta soror Mayfreda dicebat sibi quod Franceschinus Malcol\u00e7atus, filius quondam domini Beltrami Malcol\u00e7ati, debebat cantare primo missam ad sepulcrum Spiritus sancti, idest ipsius Guillelme, et ipsa soror Mayfreda debebat cantare secundam.\n    Item dixit quod facta sunt paramenta pro dicta missa quam debebant cantare dictus Franceschinus et dicta soror Mayfreda, et ipsa domina Flox vidit de ipsis paramentis camisum et dalmaticam et stollam.\n    Interrogata domina Flox quid ipsa credebat de predictis de quibus docebatur per ipsam sororem Mayfredam et etiam per Andream Saramitam, respondit et dixit quod credebat sicut ipsa docebatur, quod ipsa Guillelma esset Spiritus sanctus et alia et supradicta, et etiam docebatur dicta domina Flox per predictam sororem Mayfredam quod per ipsam Guillelmam, que erat Spiritus sanctus, deberent Iudei redimi et salvari, sicut christiani redempti et salvati sunt per Christum et sanguinem eius.\n    Actum, ut supra, coram suprascripto fratre Raynerio inquisitore. Interfuerunt ibi testes, vocati et rogati, fratres Bonacursus de Regio et Philippus de Mel\u00e7o, ambo ordinis Predicatorum, .MCCC., die martis .VIIII. mensis augusti, indictione XIII. Traditum per suprascriptum Beltamum notarium.\n</3543364d-1540-4db3-9094-1b6b1a8cc77f>\n<2276f3e5-6fa0-40a8-8939-f357b694ac46>\nDictum Franceschini Malcol\u00e7ati\n     Francischinus filius quondam domini Beltrami Malcol\u00e7ati, civitatis Mediolani Porte Nove, venit coram suprascripto fratre Raynerio inquisitore dicens coram eo inquisitore, sub iuramento et penis quibus tenetur inquisitionis officio obligatus, quod ipse recordatur quod vidit subtulares deauratos et depictos quos Andreas Saramita ostendit ipsi Franceschino, et possunt esse anni quatuor et plus, quod ipse Franceschinus vidit predictos subtulares in domo predicti Andree.\n     Item dixit dictus Franceschinus quod a festo Paschatis maioris proxime preterito citra soror Mayfreda de Pirovano ordinis Humiliatorum comunicavit ipsum Franceschinum de una hostia in domo Guillelmi Cutice, in qua habitabat dicta soror Mayfreda. Et dictus Franceschinus dixit quod erant tunc presentes alique sorores consotie dicte Mayfrede, de nominibus quarum non recordatur; quam quidem hostiam dicta soror Mayfreda dedit eidem Franceschino in reverentiam domine Guillelme, que sepulta est apud monasterium Clarevalis; et erat accepta dicta hostia de navello vel sepulcro dicte Guillelme.\n     Actum Mediolani in domo fratrum Predicatorum, in camera ubi fit officium inquisitionis heretice pravitatis, coram suprascripto fratre Raynerio inquisitore . Interfuerunt ibi testes, vocati et rogati, fratres Philippus de Mel\u00e7o et Rugerius de Gisulfis et Leonardus de Pergamo omnes ordinis Predicatorum, .MCCC., die mercurii .X. mensis augusti, indictione .XIII. Traditum per Beltramum Salvagnium notarium officii inquisitionis.\n</2276f3e5-6fa0-40a8-8939-f357b694ac46>\n<2048820f-0d0b-4c6b-9971-f4b2bbf719a7>\nDictum Andree Saramite\n     Andreas Saramita filius quondam Girardi Saramite, civitatis Mediolani Porte Cumane foris, comparuit coram suprascripto fratre Raynerio de Pirovano inquisitore, et interrogatus ab ipso fratre Raynerio inquisitore, sub iuramento et penis quibus tenetur inquisitionis officio obligatus, quare ipse Andreas et alii, qui erant de congregatione, conventiculo et devotione domine Guillelme, induebantur de moreto, respondit quia predicta domina Guillelma portabat vestes de bruna moreta et ideo, propter conformitatem ad vestes eius, induebantur de moreto comuniter omnes, ut viderentur omnes de eadem congregatione et devotione.\n     Item dixit dictus Andreas quod quia dicta domina Guillelma nominata fuit primo Felix et credebatur Spiritus Paraclitus, ideo aliqui de congregatione predicta qui habebant filios et filias imponebant sibi ista nomina, silicet Filixollus et Filixolla et Paraclitus.\n     Item dixit dictus Andreas quod quando ipse cum sotiis in veneratione dicte Guillelme ibat in Clarevale et celebrabant ibi convivia, dominus abbas monasterii Clarevalis, Mediolanensis diocesis, dabat vel dari fatiebat eis panem et vinum et cicera. Et in solempnitate dicte Guillelme predicabant ad eius honorem monachi dicti monasterii, videlicet donus Marchixius de Veddano et donus Lombardus et donus Gratiadeus et donus Alexander, comendando dictam sanctam Guillelmam et vitam eius et eius congregationem.\n     Actum Mediolani in burgo Porte Ticinensis foris, coram suprascripto fratre Raynerio inquisitore. Interfuerunt ibi testes, vocati et rogati, frater Iordanus de Montecucho, ordinis Predicatorum, et Bal\u00e7arrus de Monteorfano filius quondam Iacobi, et Paganus qui dicitur Qualia, filius quondam Mirani Paravisi, ambo civitatis Mediolani Porte Ticinensis, .MCCC., die mercurii .X. mensis augusti, indictione .XIII. Traditum per suprascriptum notarium.\n</2048820f-0d0b-4c6b-9971-f4b2bbf719a7>\n<fbd0142f-6e55-4502-93ba-f327eaaba0a6>\nSecundum dictum domine Bellacare uxoris domini Bonadei Karentani\n     Domina Bellacara uxor domini Bonadei Karentani, civitatis Mediolani Porte Romane, citata comparuit coram suprascripto fratre Raynerio inquisitore et interrogata dicta domina Bellacara per suprascriptum fratrem Raynerium inquisitorem, sub iuramento et penis quibus tenetur officio obligata, si audivit ab aliqua persona postquam iuravit coram fratre Mayfredo de Dovaria ordinis Predicatorum, tunc inquisitore, quod domina Guillelma, que sepulta est apud monasterium Clarevalis, esset Spiritus sanctus, verus Deus et verus homo, respondit quod ipsa bene audivit predicta ab Andrea Saramita.\n     Interrogata quare non dixit predicta coram fratre Guidone de Cochenato inquisitore in dicto suo, quod ipsa dixit coram eo de mense iulii proxime preterito, respondit quia ipsa non recordabatur tunc de predictis.\n     Interrogata ipsa Bellacara quid credebat de ipsa domina Guillelma an esset Spiritus sanctus an non, respondit quod, antequam ipsa abiuraret in manibus suprascripti fratris Mayfredi inquisitoris, ipsa bene credebat quod ipsa domina Guillelma esset Spiritus sanctus; sed postea licet hoc audiverit ab ipso Andrea, tamen hoc non credidit.\n     Interrogata si postquam audivit a dicto Andrea quod dicta Guillelma erat Spiritus sanctus, dedit dicto Andrea in hoc suum auxilium, consilium vel favorem, respondit quod non; tamen dixit ipsa domina Bellacara quod bene ibat ad solempnitates et convivia que fiebant in solempnitatem et venerationem dicte Guillelme apud monasterium de Clarevale. Et dixit quod ipsa ivit illuc plusquam septies cum dicto Andrea et audivit ibi predicationem quam fatiebat donnus Marchixius de Veddano, monachus Clarevalis, comendando et laudando predictam sanctam Guillelmam, et stetit etiam ipsa domina Bellacara ibi in primo convivio quod factum fuit ibi per devotos et fideles dicte domine Guillelme.\n     Interrogata quis fecit expensas dicti convivii, respondit quod tunc fecit expensas dictum monasterium Clarevalis.\n     Item dixit ipsa domina Bellacara quod ipsa audivit quod Franceschinus Malcol\u00e7atus debebat cantare primam missam ad sepulcrum ipsius sancte Guillelme et soror Mayfreda secundam.\n     Interrogata a quibus hoc audivit, respondit quod non recordatur.\n     Item dixit dicta domina Bellacara quod nichil scit aliud de predictis vel circa predicta.\n     Actum Mediolani in ecclesia Sancti Eustorgii fratrum Predicatorum, coram suprascripto fratre Raynerio inquisitore. Interfuerunt ibi testes, vocati et rogati, fratres Philippus de Mel\u00e7o et Guillelmus de Vicomercato, ambo ordinis Predicatorum, suprascripto anno et indictione, die iovis .XI. augusti. Traditum per suprascriptum Beltramum notarium.\n</fbd0142f-6e55-4502-93ba-f327eaaba0a6>\n<3d23230f-5594-49c9-99b1-13348cb5fb8d>\nAbiuratio et obligatio domine Stephane de Karentanis\n     Domina Stephana uxor Filixini Karentani, civitatis Mediolani Porte Romane, citata per Balzarrum de Monteorfano servitorem officii inquisitionis, de mandato suprascripti fratris Raynerii de Pirovano inquisitoris, comparuit coram suprascripto inquisitore et abiuravit omnem heresim, credentiam, favorem et receptationem heretice pravitatis et iuravit stare mandatis ecclesie et inquisitorum et dicere veritatem de se et de aliis et cetera, sub pena librarum .X. imperialium, quam penam totiens incurrat, et cetera. Et renuntiavit et se obligavit in omnibus et per omnia secundum modum et formam officii inquisitionis sibi diligenter expositam et expressam.\n     Actum Mediolani in ecclesia Sancti Eustorgii fratrum Predicatorum, coram suprascripto fratre Raynerio inquisitore. Interfuerunt ibi testes, vocati et rogati, frater Philippus de Mel\u00e7o ordinis Predicatorum et Mayfredus filius quondam ser Guarnerii de Cera civitatis Mediolani Porte Ticinensis foris, .MCCC., die iovis .XI. augusti, indictione .XIII. Traditum per Beltramum Salvagnium, civitatis Mediolani Porte Nove, notarium officii inquisitionis heretice pravitatis.\n</3d23230f-5594-49c9-99b1-13348cb5fb8d>\n<9ad3ff29-ccf8-4550-8fba-55d816f7dd71>\nDictum Stephane de Karentanis\n     Interrogata dicta domina Stefana a suprascripto fratre Raynerio inquisitore, sub debito prestiti iuramenti et pena quibus tenetur et est inquisitionis officio obligata, si unquam audivit quod Guillelma, que sepulta est apud monasterium Clarevalis, Mediolanensisi diocesis, esset Spiritus sanctus, respondit quod ipsa bene audivit hoc ab Andrea Saramita et potest esse medius annus vel circa.\n     Interrogata ipsa domina Stephana si hoc credebat, respondit quod non.\n     Interrogata dicta domina Stephana si postquam hoc audivit a dicto Andrea ivit in Clarevalem ad venerationem et reverentiam dicte Guillelme cum predicto Andrea, respondit quod sic.\n     Item dixit dicta domina Stephana quod ipsa fuit in convivio in Clarevale et in predicatione quam fatiebat quidam monachus Clarevallis, cuius nomen ignorat, qui multipliciter comendabat et laudabat dictam sanctam Guillelmam.\n     Item dixit dicta domina Stephana quod in predicto convivio monachi seu fratres Clarevalis ministrabant necessaria.\n     Item dixit quod ipsa nichil aliud scit nec audivit circa predicta.\n     Actum Mediolani in ecclesia Sancti Eustorgii fratrum Predicatorum, coram suprascripto fratre Raynerio inquisitore. Interfuerunt ibi testes, vocati et rogati, frater Philippus de Mel\u00e7o ordinis Predicatorum et Bal\u00e7arrus filius quondam Iacobi de Monteorfano, civitatis Mediolani Porte Ticinensis. Suprascripto anno et die. Traditum per suprascriptum Beltramum notarium.\n</9ad3ff29-ccf8-4550-8fba-55d816f7dd71>\n<dd6a7fd4-76e4-49a9-a95a-0c8b93cf5d0d>\nAbiuratio et obligatio Tarie de Pontariis et Bianche de Cerliano\n     Taria filia quondam Iohannis Pontarii et Biancha filia quondam Iacobi de Cerliano, familiaris Franceschini Malcol\u00e7ati, ambe civitatis Mediolani Porte Nove, citate per Bal\u00e7arrum de Monteorfano servitorem officii inquisitionis, de mandato fratris Raynerii de Pirovano ordinis Predicatorum, inquisitoris heretice pravitatis, ut supra, comparuerunt coram suprascripto fratre Raynerio inquisitore, et abiuraverunt omnem heresim, credentiam, favorem et receptationem heretice pravitatis. Et iuraverunt dicere veritatem, sub pena librarum .X. tertiolorum, pro qualibet earum et se obligaverunt et renuntiaverunt in omnibus et per omnia secundum modum et formam officii inquisitionis sibi diligenter expositam et expressam.\n     Actum Mediolani in ecclesia Sancti Eustorgii fratrum Predicatorum, coram suprascripto fratre Raynerio inquisitore. Interfuerunt ibi testes, vocati et rogati, fratres Gui\u00e7ardus de Pirovano et Bal\u00e7arrus de Sexto, ambo ordinis Predicatorum, .MCCC., die veneris .XII. mensis augusti, indictione .XIII. Traditum per suprascriptum Beltramum notarium.\n</dd6a7fd4-76e4-49a9-a95a-0c8b93cf5d0d>\n<56a5e9e3-16c9-4844-a101-677c785e04db>\nDictum suprascripte Tarie\n     Interrogata dicta Taria a suprascripto fratre Raynerio inquisitore, sub debito prestiti iuramenti et pena quibus tenetur et est inquisitionis officio obligata, si audivit, credidit vel credit quod Guillelma, que nunc sepulta est apud monasterium Clarevalis, sit persona Spiritus sancti, verus Deus et verus homo, respondit et dixit quod ipsa hoc non audivit a sancta sua Guillelma, sed bene audivit ab Andrea Saramita et a sorore Mayfreda de Pirovano quod illa Guillelma erat Spiritus sanctus.\n     Interrogata dicta Taria si hoc audivit pluries a dictis Andrea et a sorore Mayfreda, post multam instantiam noluit respondere; similiter de loco et tempore et quibus presentibus noluit respondere.\n     Item dixit dicta Taria quod ipsa audivit a predictis Andrea et sorore Mayfreda, quod ipsa sancta Gullelma, Spiritus sanctus, debebat resurgere ante generalem resurrectionem et ascendere in celum cum corpore, videntibus discipulis amicis et devotis dicte sancte Guillelme, et mittere eis Spiritum sanctum.\n     Item dixit dicta Taria quod audivit a predictis Andrea et sorore Mayfreda quod Franceschinus Malcol\u00e7atus debebat cantare primam missam ad sepulcrum dicte sancte Guillelme et soror Mayfreda secundam solempniter.\n     Item dixit dicta Taria quod ipsa fuit pluries in predicatione que fiebat in Clarevale in festivitate dicte sancte Guillelme, in comendationem et devotionem dicte sancte Guillelme, in qua predicatione pluries audivit quod illi qui predicabant proponebant et recitabant plura exempla sanctorum, et postea adaptabant ad ipsam sanctam Guillelmam quod ita poterat dici de illa sancta Guillelma.\n     Interrogata qui erant illi qui predicabant, respondit quod erant fratres vel monachi Clarevalis, sed nescit nomina illorum.\n     Interrogata dicta Taria si ipsa credebat quod ipsa Guillelma esset Spiritus sanctus, sicut ipsa audiebat a dicto Andrea, noluit respondere.\n     Item dixit ipsa Taria quod pluries comedit cum devotis dicte Guillelme in Clarevale et fratres dicti monasterii dabant vel dari fatiebant sibi necessaria.\n     Interrogata ipsa Taria si ipsa vult negare quod dicta sancta Guillelma non sit Spiritus sanctus, respondit quod non vult negare nec affirmare, sed bene vellet quod ipsa Guillelma esset Spiritus sanctus.\n     Actum Mediolani in ecclesia Sancti Eustorgii fratrum Predicatorum, coram suprascripto fratre Raynerio inquisitore. Interfuerunt ibi testes, vocati et rogati, fratres Petrus de Cambiago et Philippinus de Gluxiano, ambo ordinis fratrum Predicatorum, .MCCC., die veneris .XII. mensis augusti, indictione XIII. Traditum per Beltramum Salvagnium notarium.\n</56a5e9e3-16c9-4844-a101-677c785e04db>\n<04cff959-2c03-4bba-bb62-08721223f653>\nDictum Bianche de Cerliano\n     Interrogata suprascripta Biancha de Cerliano a suprascripto fratre Raynerio de Pirovano inquisitore, sub debito prestiti iuramenti et pena quibus tenetur et est inquisitionis officio obligata, si audivit, credidit vel credit quod Guillelma, que sepulta est apud monasterium Clarevalis, sit Spiritus sanctus et quod ipsa deberet resurgere ante generalem resurrectionem, respondit et dixit quod bene audivit ab Andrea Saramita et a sorore Mayfreda de Pirovano, vel ab altero eorum, quod ipsa Guillelma erat Spiritus sanctus.\n     Item dixit dicta Biancha quod cassa, in qua prima sepulta fuit sancta Guillelma, portata fuit de ecclesia Sancti Petri ad Ortum ad domum domine Sibilie et Franceschini de Malcol\u00e7atis, quam cassam illuc portari fecit Andreas Saramita, et hoc fuit ab annis duobus citra, et fratres de Clarevale venerunt ad domum suprascripte domine Sibilie et dixerunt ei quod dicta cassa deberet esse salva penes eam.\n     Item dixit dicta Biancha quod ipsa audivit a predictis Andrea et sorore Mayfreda, vel ab altero eorum, quod ipsa Guillelma debebat resuscitare.\n     Item dixit ipsa Biancha quod nichil aliud scit nec audivit de dicta Guillelma nec de devotis eius.\n     Actum Mediolani in dicta ecclesia Sancti Eustorgii, coram suprascripto fratre Raynerio inquisitore. Interfuerunt ibi testes, vocati et rogati, fratres Stephanus de Vicomercato et Assaldinus Ianuensis, ambo ordinis Predicatorum, et Bal\u00e7arrus de Sexto dicti ordinis. Suprascripto anno et die et indictione. Traditum per suprascriptum Beltramum notarium.\n</04cff959-2c03-4bba-bb62-08721223f653>\n<e192a86a-d39a-4849-a68e-9519c28eaca4>\nSecundum dictum domine Felicis de Casate\n     Domina Felix filia domini Bonadei Karentani et uxor quondam domini Francini de Casate, civitatis Mediolani Porte Nove, citata per Bal\u00e7arrum de Monteorfano servitorem officii inquisitionis de mandato fratris Raynerii de Pirovano ordinis Predicatorum, inquisitoris heretice pravitatis in Lombardia et Marchia Ianuensi auctoritate sedis apostolice deputati, comparuit coram fratre Raynerio inquisitore predicto. Et interrogata per ipsum inquisitorem, sub debito prestiti iuramenti et pena quibus tenetur et est inquisitionis officio obligata, si ipsa unquam audivit, dixit vel credidit quod Guillelma, que sepulta est apud monasterium Clarevalis, sit Spiritus sanctus et quod ipsa Guillelma deberet resurgere ante generalem resurrectionem et ascendere visibiliter in celum et quod ipsa deberet mittere suis discipulis, devotis et amicis Spiritum sanctum visibiliter et quod per ipsam Guillelmam deberent Iudei et Pagani salvari, ad omnia et singula respondit quod non.\n     Item dixit dicta domina Felix quod nichil aliud scit nec audivit de fide et credentia et factis dicte Guillelme et de eorum devotis.\n     Actum Mediolani in ecclesia Sancti Eustorgii fratrum Predicatorum, coram suprascripto fratre Raynerio inquisitore. Interfuerunt ibi testes, vocati et rogati, fratres Philippus de Mel\u00e7o et Anselminus de Castano ambo ordinis Predicatorum, .MCCC., die veneris .XII. mensis augusti, indictione .XIII. Traditum per Beltramum Salvagnium notarium officii inquisitionis.\n</e192a86a-d39a-4849-a68e-9519c28eaca4>\n<6dcb4e84-d3b2-4df8-aac5-a80123d18076>\nQuoddam dictum domine Sibilie de Malcol\u00e7atis\n     Domina Sibilia uxor quondam domini Beltrami Malcol\u00e7ati, civitatis Mediolani Porte Nove, comparuit coram suprascripto fratre Raynerio inquisitore et suo iuramento dixit quod recordatur quod soror Mayfreda de Pirovano manu sua propria accepit hostias que portate erant de Clarevale, et nescit si de sepulcro sancte Guillelme fuerant portate ille hostie, et posuit eas dicta soror Mayfreda in ore ipsius domine Sibilie in reverentiam et devotionem dicte sancte Guillelme.\n     Item dixit dicta domina Sibilia quod ipsa habet in domo sua papilionem de \u00e7endato vermegio in uno saculo qui portatus fuit super cassam, vel super funus dicte sancte Guillelme, quando portata fuit in Clarevale, et dixit quod a parvo tempore citra scit et audivit predicta.\n     Actum ut supra, coram suprascripto fratre Raynerio inquisitore, testes fratres Philippus de Mel\u00e7o et Iacobinus de Beregnio, ambo ordinis Predicatorum, suprascripto anno et die. Traditum per suprascriptum Beltramum notarium.\n</6dcb4e84-d3b2-4df8-aac5-a80123d18076>\n<d16cd33e-b70a-44c2-a868-bb34a382e38b>\nAbiuratio et obligatio domine Petre de Garbagnate\n     Domina Petra uxor quondam ser Mirani de Garbagnate, civitatis Mediolani Porte Cumane foris, citata per Bal\u00e7arrum de Monteorfano servitorem officii inquisitionis, de mandato fratris Raynerii de Pirovano ordinis Predicatorum, inquisitoris heretice pravitatis in Lombardia et Marchia Ianuensi auctoritate sedis apostolice constituti, comparuit coram suprascripto fratre Raynerio inquisitore et coram eo abiuravit omnem heresim, credentiam, favorem et receptationem heretice pravitatis et iuravit stare mandatis ecclesie et ipsius inquisitoris et dicere veritatem, et cetera, sub pena librarum .XXV. imperialium, quam penam totiens, et cetera, et se obligavit et renuntiavit in omnibus et per omnia, secundum modum et formam officii inquisitionis sibi diligenter expositam et expressam.\n     Actum Mediolani in ecclesia Sancti Eustorgii fratrum Predicatorum, coram suprascripto fratre Raynerio inquisitore. Interfuerunt ibi testes vocati fratres Cabrius Taliatus et Ubertus de Fraxanedo, ambo ordinis Predicatorum, .MCCC., die veneris .XII. mensis augusti, indictione .XIII. Traditum per Beltramum Salvagnium notarium officii inquisitionis.\n</d16cd33e-b70a-44c2-a868-bb34a382e38b>\n<10d51be9-bf9c-4242-8821-fdcb00c03429>\nDictum suprascripte domine Petre\n     Interrogata dicta domina Petra a suprascripto fratre Raynerio inquisitore, sub debito prestiti iuramenti et pena quibus tenetur et est inquisitionis officio obligata, si ipsa unquam audivit dixit vel credidit quod Guillelma, que sepulta est apud monasterium Clarevalis Mediolanensis diocesis, sit Spiritus sanctus, respondit quod ipsa bene audivit quod dicta Guillelma erat Spiritus sanctus, sed non recordatur a quibus hoc audiverit.\n    Item dixit dicta domina Petra quod ipsa audivit quod dicta Guillelma debebat resurgere ante generalem resurrectionem et ascendere in celum visibiliter, videntibus discipulis devotis et amicis suis, sed non recordatur a quibus hoc audiverit; et audivit predicta in domo sororum de Blassono ab anno uno citra.\n    Item dixit quod postquam ipsa audivit quod dicta Guillelma erat Spiritus sanctus et quod ipsa debebat ascendere in celum, ivit in Clarevalem circa festum sancti Bartolomei proxime preteritum ad festivitatem ipsius Guillelme et ibi audivit predicationem factam per monachos Clarevalis, qui comendabant eam Guillelmam dicendo quod ipsa fuit bona domina, sancta et devota et similia.\n    Interrogata qui erant illi monachi qui predicabant, ut dixit, respondit quod ipsa non cognoscit eos.\n    Item dixit dicta domina Petra quod ipsa nichil aliud scit de factis et credentia dicte Guillelme nec de devotis eius.\n    Actum in dicta ecclesia Sancti Eustorgii, coram suprascripto fratre Raynerio inquisitore. Interfuerunt ibi testes vocati, fratres Beltramus de Birago et Guillelmus de Vicomercato, ambo ordinis Predicatorum, suprascripto anno et die. Traditum per suprascriptum notarium.\n</10d51be9-bf9c-4242-8821-fdcb00c03429>\n<8301ce4c-2d1e-47ae-a991-f1615d89de16>\nAbiuratio et obligatio Ottorini de Garbagnate\n    Ottorinus filius domini Gasparri de Garbagnate, civitatis Mediolani burgi Porte Cumane foris, sponte comparuit coram fratribus Guidone de Cochenato et Raynerio de Pirovano ambobus ordinis Predicatorum, inquisitoribus heretice pravitatis in Lombardia et Marchia Ianuensi auctoritate sedis apostolice deputatis, et abiuravit omnem heresim, credentiam, favorem et receptationem heretice pravitatis et iuravit stare mandatis ecclesie et ipsorum inquisitorum sub pena librarum .XXV. imperialium; et se obligavit et renuntiavit in omnibus et per omnia secundum modum et formam officii inquisitionis sibi diligenter expositam et expressam.\n    Actum Mediolani in domo fratrum Predicatorum, in cella magna ipsorum inquisitorum, coram ipsis inquisitoribus. Interfuerunt ibi testes, vocati et rogati, fratres Iordanus de Montecucho et Ubertus de Fraxanedo, ambo ordinis Predicatorum, .MCCC., die sabbati .XIII. mensis augusti, indictione tertiadecima. Traditum per suprascriptum Beltramum notarium.\n</8301ce4c-2d1e-47ae-a991-f1615d89de16>\n<561a955b-ad76-446b-8554-ca10455a6e27>\nDictum suprascripti Ottorini\n    Interrogatus dictus Ottorinus a suprascriptis fratribus Guidone et Raynerio inquisitoribus, sub debito prestiti iuramenti et pena quibus tenetur et est inquisitionis officio obligatus, si unquam audivit, dixit vel credidit aut doctus fuit quod Guillelma, que sepulta est apud monasterium Clarevalis, sit Spiritus sanctus, respondit quod ipse bene audivit ab Andrea Saramita et a sorore Mayfreda de Pirovano quod dicta Guillelma erat Spiritus sanctus, tertia persona in Trinitate; et predicta dicebant predicti Andreas et soror Mayfreda presentibus pluribus aliis personis, videlicet Symonino Colliono et magistro Beltramo de Ferno et Albertono de Novate et Filixino Karentano et Franceschino Malcol\u00e7ato et magistro Iacobo de Ferno et domina Sibilia de Malcol\u00e7atis et domina Iohanna filia domini Bonadei Karentani, et domina Felix filia dicti domini Bonadei, et domina Bellacara uxor dicti domini Bonadei, et sorores Flordebellina filia dicti Andree Saramite, et Iacoba et Agnex et Franceschino, fratre dicti Ottorini testis; et hec fuerunt diversis temporibus et vicibus et locis et aliquando erant aliqui ex eis presentes et aliquando non et aliquando plures et aliquando pauci, aliquando in domo sororum domus de Blassono, aliquando in domo dicte domine Sibilie, et aliquando in domo Guillelmi Cutice, ubi stabat dicta soror Mayfreda. Et hoc fuit ab annis tribus citra et licet hoc dicerent, tamen ipse Ottorinus hoc non credebat.\n    Interrogatus ipse Ottorinus si audivit a dictis Andrea et sorore Mayfreda, vel ab aliquo eorum, quod dicta Guillelma deberet resurgere ante generalem resurrectionem et, videntibus discipulis devotis et amicis suis, ascendere in celum, respondit quod ipse bene audivit a predictis Andrea et sorore Mayfreda hoc pluries.\n    Interrogatus ipse Ottorinus si audivit a predictis Andrea et sorore Mayfreda vel ab aliqua alia persona quod Iudei et Sarraceni deberent salvari et reddimi per ipsam, sicut christiani salvati et reddempti fuerunt per Christum, respondit quod ipse bene audivit hoc a predictis Andrea et sorore Mayfreda pluries et pluries.\n     Interrogatus si ipse audivit unquam ab aliquo predictorum dicere quod dicta soror Mayfreda deberet esse papa et vicarius Spiritus sancti, hoc est ipsius Guillelme, in terra, sicut beatus Petrus apostolus fuit vicarius Christi et pape qui post eum fuerunt, respondit et dixit quod bene audivit predicta a dicto Andrea.\n     Interrogatus si unquam audivit quod dicta soror Mayfreda deberet cantare missam, respondit quod sic in ecclesia Sancte Marie Maioris Mediolani et predicare ibi, et ista audivit pluries et diversis temporibus et locis et presentibus pluribus, sed tamen non credebat predicta nec credidit, sed mirabatur.\n     Interrogatus dictus Ottorinus si non credebat predicta et mirabatur de hoc quare non dicebat vel querebat a fratribus Predicatoribus vel Minoribus vel a patre suo, qui est sapiens homo, respondit quia nolebat infamare eos nec accusare.\n     Interrogatus ipse Ottorinus si scit quod ipsa soror Mayfreda comunicaverit aliquem de hostiis que portate fuerint a sepulcro predicte Guillelme, respondit quod sic semel tantum, videlicet quod ipsa comunicavit ipsum Ottorinum et Albertonum de Novate et Simoninum Collionum et Franceschinum Malcol\u00e7atum, et credit quod ipsa similiter comunicavit magistrum Beltramum de Ferno, et hoc fuit in domo suprascripti Guillelmi Cutice, ubi modo stabat dicta soror Mayfreda.\n     Interrogatus si unquam audivit a predictis Andrea et sorore Mayfreda quod devoti dicte Guillelme essent apostoli et discipuli Spiritus sancti, hoc est ipsius Guillelme, sicut apostoli erant Ihesu Christi, respondit quod ipse bene audivit predicta a dicto Andrea, sed a predicta sorore Mayfreda non; et dixit quod ipse nunquam hoc credidit.\n     Interrogatus ipse Ottorinus si ipse nesciret nec crederet quod ipsi Andreas et soror Mayfreda non dixissent vel accusassent ipsum Ottorinum, si ipse accusasset vel dixisset predicta etiam si ipse interrogatus fuisset de predictis, respondit quod non dixisset propter suprascriptam causam.\n     Interrogatus si predicti Andreas et soror Mayfreda vel alii dicebant quando dicta Guillelma deberet resurgere, respondit quod dictus Andreas dicebat quod ipsa debebat resurgere in Pentecoste proxime preterita, sed dicta soror Mayfreda non de tempore, sed dicebat quod ipsa Guillelma bene debebat resurgere.\n     Actum Mediolani in domo fratrum Predicatorum, in cella magna dictorum inquisitorum, coram suprascriptis fratribus Guidone et Raynerio inquisitoribus. Interfuerunt ibi testes, vocati et rogati, fratres Iordanus de Montechucho et Ubertus de Frassanedo, ambo ordinis Predicatorum, .MCCC., die sabbati .XIII. mensis augusti, indictione .XIII. Traditum per suprascriptum Beltramum Salvagnium notarium.\n</561a955b-ad76-446b-8554-ca10455a6e27>\n<680930df-5494-4a4f-8ce6-6ce675920e39>\nQuoddam dictum domine Sibilie de Malcol\u00e7atis\n     Domina Sibilia uxor quondam domini Beltrami Malcol\u00e7ati, civitatis Mediolani Porte Nove, venit coram suprascripto fratre Raynerio inquisitore et, suo sacramento, dixit coram suprascripto inquisitore quod ipsa recordatur quod Andreas Saramita dicebat sibi ab anno uno citra quod soror Mayfreda de Pirovano ordinis Humiliatorum debebat esse Rome, sicut vicarius Spiritus sancti, idest sancte Guillelme, et Rome debebat baptizare Iudeos, Sarracenos et Paganos et debebat habere suos condiscipulos et apostolos Spiritus sancti, sicut Christus habuit suos discipulos et apostolos.\n     Item dixit dicta domina Sibilia quod predicta Mayfreda signavit sibi caput quadam vice quod ipsa domina Sibilia patiebatur dolorem capitis et tunc ipsa domina Sibilia genuflexo osculata fuit manum dicte sororis Mayfrede.\n     Item dixit dicta domina Sibilia quod ipsa vidit pluries alios et alias genuflectentes ante ipsam sororem Mayfredam et osculantes sibi manum, videlicet dominas Petram et Catellam de Oldegardis et Franceschinum Malcol\u00e7atum.\n     Item dixit dicta domina Sibilia quod dicta soror Mayfreda dicebat sibi: \u201cCavete ne dicatis inquisitoribus et fratribus quod ego dicam quod sancta Guillelma est Spiritus sanctus, quia possem de hoc habere brigam\u201d.\n     Actum Mediolani in ecclesia Sancti Eustorgii, coram suprascripto fratre Raynerio inquisitore. Interfuerunt ibi testes, vocati et rogati, fratres Albertus Corbella et Bal\u00e7arrus de Sexto, ambo ordinis Predicatorum, .MCCC., die sabbati .XIII. mensis augusti, indictione .XIII. Traditum per Beltramum Salvagninum notarium officii inquisitionis.\n</680930df-5494-4a4f-8ce6-6ce675920e39>\n<50d40db6-b8af-4ee1-bfd4-a137d5d703ea>\nQuoddam dictum Franceschini Malcol\u00e7ati\n     Franceschinus filius quondam domini Beltrami Malcol\u00e7ati civitatis Mediolani Porte Nove, venit coram suprascripto fratre Raynerio de Pirovano inquisitore, ut supra, et, suo iuramento, dixit coram eo inquisitore quod Andreas Saramita dixit sibi, circa festum Nativitatis Domini proxime preteriti apud domum fratrum Humiliatorum domus Nove de Mediolano, quod soror Mayfreda de Pirovano Rome debebat sedere et baptizare ibi Iudeos et Sarracenos et alias nationes que sunt extra fidem Christi.\n     Item dixit quod aliquando genuflexit coram dicta sorore Mayfreda et osculatus fuit sibi manum, non tamen sicut pape vel episcopo, sed quia credebat eam esse bonam mulierem, et ipsa Mayfreda signabat ipsum et dabat sibi benedictionem suam.\n     Item dixit dictus Franceschinus quod dicta soror Mayfreda dicebat sibi: \u201cSi inquisitores miserint pro te, venias ad me et ego docebo te quid debeas respondere coram eis\u201d.\n     Actum Mediolani in domo fratrum Predicatorum, sub porta brolii dictorum fratrum, coram suprascripto fratre Raynerio inquisitore. Interfuerunt ibi testes, vocati et rogati, fratres Petrus de Marcellinis et Assaldinus Ianuensis, ambo ordinis fratrum Predicatorum, suprascripto anno et die. Traditum per suprascriptum Beltramum notarium.\n</50d40db6-b8af-4ee1-bfd4-a137d5d703ea>\n<302bdb8c-9e97-4134-a0cb-59bffe1a9027>\nQuoddam dictum Andree Saramite\n     Andreas filius quondam Girardi Saramite, civitatis Mediolani Porte Cumane foris, venit coram fratribus Guidone de Cochenato et Raynerio de Pirovano ordinis Predicatorum, inquisitoribus heretice pravitatis in Lombardia et Marchia Ianuensi auctoritate sedis apostolice deputatis, et interrogatus per ipsos inquisitores, sub iuramento et pena quibus tenetur et est inquisitionis officio obligatus, si ipse fuit presens in die et hora mortis Guillelme, que sepulta est apud monasterium Clarevalis, respondit et dixit quod ipse bene presens fuit et credit quod magister Iacobus de Ferno fuit presens et dominus Danixius Cotta fuit similiter presens. Qui dominus Danixius ivit cum dicto Andrea ad marchionem Montisferrati sive ad Amedotum, notarium dicti marchionis, qui daret eis sotietatem ut secure possent portare dictam Guillelmam ad predictum monasterium de Clarevale quia tunc guerra erat inter Mediolanenses et Laudenses.\n     Interrogatus dictus Andreas si ipse recordatur que verba dixerit predicta Guillelma circa horam mortis sue, respondit et dixit quod ipse audivit ab ea Guillelma vel a dominabus que erant ibi, silicet a dominabus Alegrantia de Perusis, Karabella de Toschanis, Bonacossa de Marescho vel ab aliqua earum, et a pluribus aliis, quod ipsa domina Guillelma dixit illis presentibus: \u201cVos credebatis videre quod non videbitis propter incredulitatem vestram\u201d, loquendo dicta Guillelma de quinque plagis quas ipsa Guillelma debuit habuisse in corpore suo, sicut Christus habuit in corpore suo. Credit ipse Andreas, quia vox et fama erat inter devotos et devotas ipsius Guillelme, quod ipsa haberet ipsas plagas in corpore suo et quas plagas devoti et devote ipsius expectabant videre et non viderunt.\n     Interrogatus dictus Andreas si audivit a dicta Guillelma circa tempus mortis sue quod ipsa diceret: \u201cModicum et non videbitis me, et iterum modicum et videbitis me\u201d, respondit et dixit quod ipse non audivit ista verba a dicta Guillelma, sed bene audivit aliqua verba circa ista a magistro Iacobo de Ferno, non tamen qui magister Iacobus dicebat se predicta audivisse a predicta Guillelma.\n     Interrogatus dictus Andreas si ipse unquam dixit domino Beltramo Malcol\u00e7ato vel alicui alii persone, que mortua sit vel viva, quam ipse non nominaverit in aliis dictis suis, quod predicta Guillelma esset Spiritus sanctus et quod ipsa Guillelma esset resurrectura ante generalem resurrectionem et quod ipsa deberet ascendere in celum et quod per eam deberent salvari Iudei et Sarraceni et alia que ipse Andreas dixit de ipsa Guillelma in aliis dictis suis, respondit dictus Andreas quod ipse bene dixit presbitero Mirano de Garbagnate, benefitiali ecclesie Sancti Firmi Mediolanensis, quod ipse Andreas credebat quod dicta sancta Guillelma esset Spiritus sanctus et quod ipsa Guillelma faceret multa similia hiis que fecerat Christus.\n    Interrogatus dictus Andreas si ipse unquam dixit quod dominus papa Bonifatius, qui nunc est, non sit verus papa, respondit quod ipse nunquam dixit hoc.\n    Interrogatus dictus Andreas si dicta Guillelma unquam dixit sibi aperte, explicite vel implicite, per circumlocutionem vel quocunque alio modo, quo ipsa Guillelma vellet dicere vel insinuare quod ipsa esset Spiritus sanctus, respondit quod non.\n    Interrogatus dictus Andreas si ipse unquam dixit alicui quod ipse audivisset a dicta Guillelma vel quod ipsa Guillelma diceret et insinuaret quod ipsa esset Spiritus sanctus, respondit quod non.\n    Interrogatus dictus Andreas si aliquis unquam dixit sibi quod hoc audivisset ab ea Guillelma vel insinuasset quod ipsa esset Spiritus sanctus, respondit quod non.\n    Interrogatus ipse Andreas cum ipse dixerit et scripserit in dicto suo, quod ipsemet scripsit suis manibus, quod archangellus Raffael anuntiavit beate Constantie, matri dicte sancte Guillelme, incarnationem dicte Guillelme, sicut archangellus Gabriel anuntiavit beate Marie incarnationem Christi et quod tali die fuit concepta et tanto tempore stetit in corpore dicte matris sue et quod tali die nata fuit, sicut ipse Andreas scripsit in quodam dicto suo quod ipse dixit coram fratre Guidone inquisitore, unde dictus Andreas habuerat et quomodo scivit hoc, respondit et dixit quod ipse hoc audivit a dicta Guillelma quod ipsa nata erat in Pentecoste et dictus Andreas, loquens aliquando cum sorore Mayfreda de dicta Guillelma, dixerunt inter se quod credebant et videbatur eis quod sic deberet esse: quod sicut archangelus Gabriel nuntiavit beate Marie incarnationem Christi, sic videbatur eis quod arcangelus Raffael nuntiavit domine Constantie regine Boemie incarnationem dicte Guillelme.\n    Interrogatus dictus Andreas si unquam dixit alicui vel credidit quod dicta Guillelma esset maior in gloria divina quam sancta Maria mater Christi vel quam aliquis alius sanctus, respondit et dixit quod ipse nunquam alicui persone hoc dixit, tamen in eo quod ipse Andreas credebat quod dicta Guillelma esset persona Spiritus sancti et esset in ea divina essentia, in tantum credebat quod ipsa Guillelma esset maior in divina gloria quocumque alio sancto, etiam beata Maria, et hoc dixisset nisi timuisset orrorem personarum; sed in quantum vero corpus ipsius Guillelme non erat adhuc glorificatum, non credebat ipsam Guillelmam esse maiorem beata Maria.\n    Interrogatus ipse Andreas si tempore quo dicebat et credebat quod soror Mayfreda debebat sedere et tenere sedem apostolicam in Roma et esse vicarius et loco Spiritus sancti et verus papa sicut beatus Petrus apostolus et sanctissimus pater dominus Bonifatius papa, qui nunc est, fuit et est vicarius et loco Christi, deberet cessare papatus Romane ecclesie et ritus eius, respondit et dixit quod ipse credebat quod dicta soror Mayfreda deberet esse verus papa et habere plenam et veram iurisdictionem et auctoritatem veri pape et quod ipsa deberet esse verus vicarius Spiritus sancti in terra et quod papa et papatus Romane ecclesie, que nunc est, et eius ritus et auctoritatas et curia cardinalium cessare deberent. Et quod dicta soror haberet predictam auctoritatem pape et papatus Romane ecclesie et quod ipsa Mayfreda deberet bapti\u00e7are Iudeos et Sarracenos et omnes alias nationes que sunt extra ecclesiam Romanam que nundum sunt bapti\u00e7ate.\n     Item dixit ipse Andreas quod ipse credebat quod ista quatuor Evangelia \u2013 que nunc sunt in ecclesia Romana \u2013 Ihesu Christi deberent habere statum suum quem nunc habent, quousque dicta soror Mayfreda esset in sede papali Rome et in pacifica et quieta possessione dicte sedis et postquam dicta soror Mayfreda esset in dicta sede pacifice et quiete. Credebat ipse Andreas quod dicta Guillelma, id est Spiritus sanctus, deberet eligere quatuor sapientes, qui tunc scriberent alia quatuor Evangelia, nomine illorum quatuor sapientum, et tunc Evangelia que nunc sunt et eorum doctrina cessare deberet et aliorum apostolorum.\n     Actum Mediolani in domibus officii inquisitionis heretice pravitatis, coram suprascriptis fratribus Guidone et Raynerio inquisitoribus. Interfuerunt ibi testes, vocati et rogati, frater Iordanus de Montecucho, ordinis Predicatorum, et Iohannes filius Ugonis de Colboge de Argentina familiaris dicti fratris Guidonis inquisitoris, .MCCC., die sabbati .XIII. mensis augusti, indictione .XIII. Traditum per Beltramum Salvagnium notarium officii inquisitionis heretice pravitatis.\n</302bdb8c-9e97-4134-a0cb-59bffe1a9027>\n<d60cb5a6-7e0e-4fad-a2b1-e61608af2096>\nAliud dictum Andree\n     Suprascriptus Andreas Saramita venit coram suprascripto fratre Raynerio de Pirovano inquisitore, ut supra, et interrogatus dictus Andreas a suprascripto fratre Raynerio inquisitore, sub debito prestiti iuramenti et pena quibus tenetur officio obligatus, quantum tempus est quod domina Ricadona, mater ipsius Andree mortua est, respondit et dixit quod possunt esse anni .XII. et plus.\n     Interrogatus dictus Andreas si postquam ipsa domina Ricadona mater sua abiuravit omnem heresim coram fratre Mayfredo de Dovaria, tunc inquisitore hereticorum, ipsa domina Ricadona tenuit et habuit ipsam credentiam et fidem quod dicta Guillelma, que sepulta est apud monasterium Clarevalis, Mediolanensis diocesis, esset persona divina Spiritus sancti et in ea esset divina essentia, respondit et dixit quod post dictam abiurationem ipsius matris sue credit ipse Andreas quod predicta sua mater tenuit ipsam credentiam et eam habuit.\n     Interrogatus dictus Andreas quare hoc credit, respondit quia ipsa mater sua conversabatur frequenter cum sorore Mayfreda de Pirovano ordinis Humiliatorum, que soror Mayfreda tenebat et credebat quod dicta Guillelma esset Spiritus sanctus, tamen ex verbis predicte domine Ricadone matris sue hoc non audivit.\n     Item interrogatus si soror Melior de Saramitis domus Humiliatorum de Blassono, soror carnalis dicti Andree, tenuit post suam abiurationem et credidit quod predicta Guillelma esset Spiritus sanctus, respondit et dixit quod ipse credit quod sic, quia frequenter et domestice conversabatur cum predicta sorore Mayfreda que credentiam habebat et docebat quod Guillelma predicta esset vere Spiritus sanctus.\n     Item dixit dictus Andreas quod ante confessionem suam, factam coram fratribus Guidone de Cochenato et Raynerio de Pirovano suprascripto inquisitoribus, scriptam manu sua, credidit quod predicta sancta Guillelma iam resurrexisset cum corpore suo.\n     Interrogatus dictus Andreas ubi ergo nunc stat et stetit dicta Guillelma cum corpore suo post resurrectionem suam antequam deberet ascendere et ascendat in cellum, respondit et dixit quod post resurrectionem dicte Guillelme ipsa Guillelma stetit cum corpore suo ubicumque voluit sive in sepulcro quo sepulta fuit sive ubicumque alibi voluerit, sicut Christus cum corpore suo stetit ubi voluit et illi qui cum Christo surrexerunt ante Christi ascensionem, et sicut Christus apparuit interpolatim nunc Marie Magdelene, nunc discipulis eius et Petro et sic de aliis Christi apparitionibus, ita dicta Guillelma dicebatur per predictos devotos suos quod ipsa interdum cum corpore apparuisset suis devotis.\n     Interrogatus dictus Andreas quibus devotis apparuit dicta Guillelma, respondit dictus Andreas quod ipse audivit a predicta domina Ricadona, matre sua, quod ipsa Guillelma apparuit cum corpore suo predicte domine Ricadone in ecclesia monasterii Sancti Simpliciani Mediolanensis.\n     Interrogatus quantum est quod hoc audivit a dicta domina Ricadona matre sua, respondit et dixit quod ipse audivit hoc a dicta domina Ricadona matre sua quasi statim post mortem sancte Guillelme, antequam ipsa domina Ricadona abiurasset heresim coram suprascripto fratre Mayfredo de Dovaria inquisitore.\n     Item dixit dictus Andreas quod audivit a dicta sorore Mayfreda quod dicta Guillelma cum corpore apparuit predicte sorori Mayfrede.\n     Item dixit dictus Andreas quod vidit pluries quod Albertonus de Novate et magister Beltramus de Ferno et Filixinus Karentanus et Simoninus Collionus et Franceschinus Malcol\u00e7atus et Ottorinus et Franceschinus fratres, filii domini Gasparri de Garbagnate, osculati fuerunt manum et pedem predicte sorori Mayfrede et etiam dictus Andreas osculatus fuit eidem sorori manum.\n     Item dixit dictus Andreas quod ipse vidit plures dominas que osculate fuerunt manum predicte sorori Mayfrede, videlicet dominam Sibiliam de Malcol\u00e7atis et dominam Aydelinam et dominam Bellacaram de Karentanis et dominas Petram et Katellam de Oldegardis. Et dixit dictus Andreas quod ipse credit quod domina Felix, uxor quondam domini Frangini de Casate, et plures alie de devotis dicte Guillelme fuerint osculate manus dicte sorori Mayfrede.\n     Actum Mediolani in dominibus officii inquisitionis heretice pravitatis, coram suprascripto fratre Raynerio inquisitore. Interfuerunt ibi testes, vocati et rogati, fratres Iordanus de Montecucho et Ubertus de Fraxanedo, ambo ordinis Predicatorum, .MCCC., die. martis .XVI mensis augusti, indictione .XIII. Traditum per suprascriptum Beltramum notarium.\n</d60cb5a6-7e0e-4fad-a2b1-e61608af2096>\n<ae6a16bd-a0fc-4873-a70c-c07a8fcfb8d8>\nDictum presbiteri Mirani\n    Presbiter Miranus de Garbagnate, benefitialis ecclesie Sancti Firmi civitatis Mediolani, comparuit coram fratre Guidone de Cochenato ordinis Predicatorum inquisitore, ut supra, et dixit dictus presbiter Miranus, suo iuramento, quod quando domina Guillelma, que sepulta est apud monasterium Clarevalis, portata fuit in Clarevale, post mensem unum vel circa, ipso presbitero Mirano presente et coadiuvante, Andreas Saramita fecit trahi et traxit dictam Guillelmam de monumento in cassam unam et fecit portari eam Guillelmam in ecclesia fratrum conversorum de Clarevale et ibi, presentibus multis fratribus, clericis et conversis, fecit lavari eam Guillelmam de aqua et vino simul mistis, et dictus Andreas recolegit ipsam lavaturam dicens quod de ipsa aqua fieret crisma ad crismandum devotos et devotas dicte Guillelme. Et ipsam aquam fecit portari in Mediolano ad domum sororum domus de Blassono, ubi habitabat soror Mayfreda de Pirovano, et de ipsa aqua dictus presbiter Miranus vidit plures inungi super infirmitatibus per suprascriptam sororem Mayfredam de Pirovano vel quod ipsa soror Mayfreda dabat eis de illa aqua. Et dixit dictus presbiter Miranus quod aqua illa posita fuit in altari sororum dicte domus de Blassono.\n    Item dixit dictus presbiter Miranus quod, postquam ipsa Guillelma fuit lavata, ut supra, dictus Andreas vestivit eam Guillelmam de una camisia laborata de sita et de uno scapulario de lana alba quod dedit sibi donus Gratiadeus de Opreno monachus Clarevalis, et ipse Andreas emit postea unum scapularium novum dicto dono Gratiadeo loco illius.\n    Actum Mediolani in domo fratrum Predicatorum, in camera ubi fit officium inquisitionis heretice pravitatis, coram suprascripto fratre Guidone inquisitore. Interfuerunt ibi testes, vocati et rogati, frater Leonardus Pergamensis, ordinis Predicatorum, et Mayfredus filius quondam ser Guarnerii de Cera, civitatis Mediolani Porte Ticinensis foris, .MCCC., die martis .XVI. mensis augusti, indictione .XIII. Traditum per Beltramum Salvagnium notarium officii inquisitionis.\n</ae6a16bd-a0fc-4873-a70c-c07a8fcfb8d8>\n<61d8596c-02f1-4db1-80d0-c616de474598>\nIuramentum et obligatio domini Bonadei Karentani\n     Dominus Bonadeus filius quondam domini Anselmi Karentani, civitatis Mediolani Porte Romane, comparuit coram suprascripto fratre Raynerio de Pirovano inquisitore, ut supra, et iuravit stare mandatis ecclesie et inquisitorum et dicere veritatem de se et de aliis et se obligavit et renuntiavit in omnibus et per omnia, sub pena librarum .XXV. imperialium, et cetera, secundum modum et formam officii inquisitionis sibi diligenter expositam et expressam.\n     Actum in dicta camera, ut supra, coram suprascripto fratre Raynerio inquisitore. Testes fuerunt ibi vocati et rogati fratres Crescinus Camugia et Anselminus de Castano, ambo ordinis Predicatorum conversi, suprascripto anno et indictione, die mercurii .XVII., mensis augusti. Traditum per suprascriptum Beltramum notarium.\n</61d8596c-02f1-4db1-80d0-c616de474598>\n<409406cf-0cda-4946-84be-f5bcd9feedf6>\nDictum suprascripti domini Bonadei\n     Interrogatus dictus dominus Bonadeus a suprascripto fratre Guidone inquisitore, sub debito prestiti iuramenti et pena quibus tenetur et est inquisitionis officio obligatus, si cognovit dominam Guillelmam sepultam apud monasterium Clarevalis, respondit quod sic et vidit eam semel tantum in camera illius Guillelme in parrochia Sancti Petri ad Ortum Mediolani per annum unum et dimidium antequam ipsa Guillelma moreretur. Que Guillelma dixit eidem domino Bonadeo: \u201cCaveatis vobis a periuriis et deceptionibus et usuris\u201d et similia, et nullum aliud verbum audivit ab ea Guillelma.\n     Interrogatus dictus dominus Bonadeus si unquam audivit ab Andrea Saramita vel a sorore Mayfreda de Pirovano vel a domina Bellacara uxore dicti domini Bonadei vel a filio vel filiabus suis vel ab aliqua alia persona quod predicta Guillelma esset Spiritus sanctus, tertia in divina Trinitate persona, et quod per eam Guillelmam Iudei et Sarraceni essent salvandi et quod ipsa Guillelma deberet resurgere cum corpore et visibiliter ascendere in celum in presentia et conspectu amicorum et devotorum suorum et dimittere predictam sororem Mayfredam suum vicarium in terra, respondit ad omnia et singulatim quod non.\n     Item dixit dictus dominus Bonadeus quod semel tantum fuit in predicatione quam fatiebat donnus Marchixius de Veddano, monachus dicti monasterii de Clarevale, iuxta portam dicti monasterii, in die qua celebratur festum dicte Guillelme de mense augusti, in qua predicatione erant plus quam centum viginti novem persone inter masculos et feminas. Qui dominus Marchixius predicabat et dicebat quod dicta Guillelma fuerat persona bone vite et honeste conversationis et quod ipsa Guillelma fecerat certa miracula.\n     Interrogatus dictus dominus Bonadeus si fecit imponi nomina filiorum suorum et filiarum suarum Filixolus et Filixola post predictam Guillelmam que primo nominata est Felix, respondit non.\n     Interrogatus dictus dominus Bonadeus si ipse sciebat vel credebat quod uxor sua et filius et filie eius crederent quod ipsa Guillelma esset Spiritus sanctus, respondit quod non.\n     Actum ut supra, coram suprascripto fratre Raynerio inquisitore. Interfuerunt ibi testes, vocati et rogati, fratres Iohannes de Carbonate et Federicus de Bernadigio, ambo ordinis Predicatorum, die mercurii .XVII. mensis augusti, .MCCC., indictione .XIII. Traditum per suprascriptum Beltramum Salvagnium notarium officii inquisitionis.\n</409406cf-0cda-4946-84be-f5bcd9feedf6>\n<d17708dc-18db-4183-aed2-4e0cbe044b03>\nAbiuratio et obligatio domine Iohanne uxoris Ambrosii de Massallia\n     Domina Iohanna filia domini Bonadei Karentani et uxor Ambrosii de Massallia, civitatis Mediolani Porte Romane, comparuit coram fratre Raynerio de Pirovano ordinis Predicatorum inquisitore, ut supra, et abiuravit omnem heresim, credendam, receptationem et defensionem heretice pravitatis et iuravit dicere veritatem de se et de aliis et stare mandatis ecclesie et inquisitorum, sub pena librarum .XXV. imperialium, et se obligavit et renuntiavit in omnibus et per omnia secundum modum et formam officii inquisitionis sibi diligenter expositam et expressam.\n     Actum Mediolani in ecclesia Sancti Eustorgii fratrum Predicatorum, coram suprascripto fratre Raynerio de Pirovano inquisitore. Interfuerunt ibi testes, vocati et rogati, fratres Philippus de Mel\u00e7o et Bal\u00e7arrus de Sexto, ambo ordinis Predicatorum, .MCCC., die mercurii .XVII. mensis augusti, indictione .XIII. Traditum per Beltramum Salvagnium notarium officii inquisitionis.\n</d17708dc-18db-4183-aed2-4e0cbe044b03>\n<f8eb1354-b83e-40ac-a2c0-527b88e5f58f>\nDictum predicte domine Iohanne\n     Interrogata dicta domina Iohanna a suprascripto fratre Raynerio inquisitore, sub iuramento et pena quibus tenetur et est inquisitionis officio obligata, si vidit dominam Guillelmam sepultam apud monasterium Clarevalis et ibi veneratur, respondit quod ipsa bene vidit eam et fuit sibi locuta, et erat ipsa Guillelma domina que loquebatur bona verba et honesta et religiosa.\n     Interrogata si ipsa audivit ab ipsa Guillelma vel ab aliqua alia persona quod dicta Guillelma esset Spiritus sanctus, respondit et dixit quod hoc non audivit ab ipsa Guillelma, sed bene audivit ab Andrea Saramita quod ipsa Guillelma erat Spiritus sanctus.\n     Interrogata dicta domina Iohanna ubi hoc audivit a dicto Andrea, respondit quod audivit hoc in via eundo de Mediolano in Clarevaliem cum predicto Andrea.\n     Interrogata si audivit ab aliqua persona quod dicta Guillelma deberet resurgere ante generalem resurrectionem et visibiliter ascendere in celum cum corpore suo in presentia et conspectu amicorum et devotorum suorum et quod per ipsam Guillelmam deberent Iudei et Sarraceni reddimi et salvari, ad predicta omnia et singula respondit quod non.\n     Interrogata dicta domina Iohanna si ipsa credebat quod ipsa Guillelma esset Spiritus sanctus sicut sibi dicebat dictus Andreas, respondit quod non.\n     Interrogata dicta domina Iohanna quis eam docuit et induxit ad devotionem dicte domine Guillelme, respondit quod domina Bellachara mater sua et quedam alia mulier nomine Fioriana vicina sua, que mortua est, induxerunt eam dominam Iohannam ad devotionem dicte Guillelme.\n     Interrogata quantum tempus est quod ipsa audivit a dicto Andrea quod dicta Guillelma erat Spiritus sanctus, respondit quod potest esse medius annus et plus.\n    Interrogata si postquam audivit predicta verba a dicto Andrea dedit eidem Andree suum auxilium vel favorem vel si cum ipso Andrea postea fuit in Clarevalem vel si fuit cum eo Andrea in aliquo convivio et cum aliis devotis Guillelme predicte in reverentiam et devotionem ipsius Guillelme, respondit ad omnia et singula quod non.\n    Item dixit ipsa domina Iohanna quod fuit in predicatione ipsius sancte Guillelme facta in Clarevale per unum monachum predicti monasterii, cuius nomen ignorat, qui quidem monachus comendabat dictam sanctam Guillelmam de sancta et honesta vita et comendabat et predicabat miracula eius.\n    Actum ut supra, coram suprascripto fratre Raynerio inquisitore, presentibus suprascriptis testibus. Suprascripto anno, die et indictione. Traditum per suprascriptum Beltramum notarium ut supra.\n</f8eb1354-b83e-40ac-a2c0-527b88e5f58f>\n<a69b5710-8eb2-42b2-9edf-c2c3db31d9d4>\nAbiuratio et obligatio domine Iacobe uxoris Conradi de Coppa\n    Domina Iacoba filia domini Bonadei Karentani et uxor Conradi de Coppa, civitatis Mediolani, comparuit coram fratre Raynerio de Pirovano ordinis Predicatorum inquisitore, ut supra, et abiuravit omnem heresim, credentiam, favorem, defensionem et receptationem heretice pravitatis et iuravit stare mandatis ecclesie et inquisitorum et dicere veritatem de se et de aliis, sub pena librarum .XXV. imperialium, et se obligavit et renuntiavit in omnibus et per omnia secundum modum et formam officii inquisitionis sibi diligenter expositam et expressam\n    Actum in ecclesia Sancti Eustorgii fratrum Predicatorum de Mediolano, coram suprascripto fratre Raynerio inquisitore. Interfuerunt ibi testes, vocati et rogati, fratres Philippus de Mel\u00e7o et Bal\u00e7arrus de Sexto, ambo ordinis Predicatorum. Suprascripto anno et die et indictione. Traditum per suprascriptum Beltramum notarium.\n</a69b5710-8eb2-42b2-9edf-c2c3db31d9d4>\n<2fdb1fdb-0e0c-41d9-b9b3-4891615b4fdb>\nDictum suprascripte domine Iacobe\n     Interrogata dicta domina Iacoba a suprascripto fratre Raynerio inquisitore, sub debito prestiti iuramenti et pena quibus tenetur et est inquisitionis officio obligata, si ipsa cognovit Guillelmam, que sepulta est apud monasterium Clarevalis Mediolanensisi diocesis, respondit et dixit quod sic, et erat ipsa domina Iacoba testis etatis annorum .XII. vel idcirca quando mortua est dicta Guillelma. Et dixit dicta domina Iacoba quod ipsa audivit a Guillelma verba bone et honeste instructionis et devotionis, et nunquam audivit ipsa domina Iacoba ab ea Guillelma quod ipsa diceret quod esset Spiritus sanctus.\n     Interrogata ipsa domina Iacoba si unquam audivit ab aliqua alia persona quod ipsa Guillelma esset Spiritus sanctus et quod ipsa deberet resurgere ante generalem resurrectionem et ascendere in celum cum corpore suo, videntibus suis discipulis, devotis et amicis, et quod ipsa deberet mittere illis Spiritum sanctum, et quod deberet dimittere sororem Mayfredam de Pirovano suum vicarium in terra, et quod per ipsam Guillelmam Iudei et Sarraceni deberent reddimi et salvari, et quod deberet cantari missa ad sepulcrum ipsius Guillelme per ipsam sororem Mayfredam vel per Franceschinum Malcol\u00e7atum vel per aliquam aliam personam de devotis ipsius Guillelme, respondit ad omnia et singula predicta quod non.\n     Item dixit dicta domina Iacoba quod ipsa fuit pluries in predicatione que fiebat in Clarevale in festo ipsius per monachos de Clarevalle, qui monachi comendabant ipsam Guillelmam dicendo quod ipsa Guillelma erat bone et sancte vite et honeste conversationis et quod ipsa Guillelma fecerat multa miracula, etiam in fratribus dicti monasterii infirmis.\n     Interrogata dicta domina Iacoba qui fuerunt illi monachi qui predicta predicabant, respondit quod ipsa non cognoscebat eos.\n     Item dixit dicta domina Iacoba quod ipsa habuit spetialem reverentiam et devotionem ad ipsam sanctam Guillelmam et quod ipsa pluries fuit in conviviis que fiebant in domo domine Karabelle de Toschanis per devotos ipsius sancte Guillelme et in honorem et devotionem et reverentiam eius. Et dixit dicta domina Iacoba quod ipsa pro ipsis conviviis nichil expendit, sed credit quod dicta domina Karabella et dictus Andreas Saramita fatiebant expensas pro predictis conviviis.\n     Item dixit dicta domina Iacoba quod nunquam credidit nec modo credit quod Guillelma predicta fuerit vel sit Spiritus sanctus, divina substantia vel persona.\n    Actum Mediolani in dicta ecclesia, coram suprascripto fratre Raynerio inquisitore. Interfuerunt ibi testes, vocati et rogati, fratres Philippus de Melzo et Bal\u00e7arrus de Sexto, ambo ordinis Predicatorum, .MCCC., die mercurii .XVII. mensis augusti, indictione tertiadecima. Traditum per Beltramum Salvagnium notarium officii inquisitionis hereticorum.\n</2fdb1fdb-0e0c-41d9-b9b3-4891615b4fdb>\n<e3ded96d-05aa-4097-8f97-7e8d4cc467e1>\nQuoddam dictum sororis Mayfrede de Pirovano\n    Soror Mayfreda de Pirovano ordinis Humiliatorum domus de Blasono Mediolani, constituta coram fratre Guidone de Cochenato ordinis Predicatorum, inquisitore heretice pravitatis in Lombardia et Marchia Ianuensi auctoritate sedis apostolice deputato. Quia in quodam dicto suo quod ipsa dixerat coram suprascripto inquisitore die sabbati .VI. mensis augusti, suprascripto anno, dixerat se male dixisse et non dixisse veritatem, item in alio dicto suo, dicto quod ipsa dixerat coram predicto inquisitore suprascripto anno, die martis .XVIIII. mensis aprilis, et item in uno alio dicto quod soror Mayfreda dixit coram eodem inquisitore, suprascripto anno, die martis secundo mensis augusti, modo interrogata dicta soror Mayfreda a suprascripto fratre Guidone inquisitore, sub debito iuramenti et pena quibus tenetur et est inquisitionis officio obligata, si ipsa recognoscit se deierasse ex certa scientia in suprascriptis dictis suis, respondit quod sic.\n    Interrogata quare non dixit tunc veritatem, respondit quod ipsa non dixit tunc veritatem tantum propter simplicitatem et etiam tantum propter timorem offendendi alios devotos et devotas sancte Guillelme, que sepulta est apud monasterium Clarevalis.\n    Interrogata dicta soror Mayfreda si ipsa dixit Andree Saramite et magistro Iacobo de Ferno et aliis devotis dicte Guillelme quod ipsi non deberent dicere veritatem coram inquisitore si ipsi interrogarentur ab ipso, respondit quod sic, quia ipsa credebat et dicebat, quod si veritas inveniretur, quod ipsa et alii haberent inde tribulationem.\n    Et dixit ipsa soror Mayfreda quod ipsa credit quod alii devoti plus tacuerunt veritatem et dixerunt falsitatem propter ipsam sororem Mayfredam et causa ipsius sororis Mayfrede, quam propter aliquam aliam personam vel causa alicuius alterius persone.\n    Interrogata dicta soror Mayfreda cui plus attendebant isti devoti et devote dicte Guillelme an ad ipsam sororem Mayfredam, an ad ipsum Andream Saramitam, respondit quod ipsi devoti bene attendebant ad ipsum Andream, sed plus attendebant ad illam sororem Mayfredam.\n    Interrogata dicta soror Mayfreda si omnes ille persone, quas ipsa nominavit in predicto dicto suo, quod ipsa dixit die sabbati .VI. augusto proxime preterito, fuerunt docte et instructe per ipsam sororem Mayfredam quod ipse crederent quod dicta Guillelma erat Spiritus sanctus et quod in ea Guillelma erat divina substantia et quod ipsa debebat resurgere ante generalem resurrectionem et quod ipsa debebat ascendere in celum visibiliter et quod per ipsam Guillelmam deberent salvari Iudei et Pagani et Sarraceni, sicut ipsa soror Mayfreda coram suprascripto inquisitore in predicto dicto suo dixit se audivisse a dicto Andrea, respondit quod ad credendum omnia predicta ipsa Mayfreda docuit, instruxit et induxit omnes illas personas, quas ipsa nominavit in suprascripto dicto suo et ipsa soror Mayfreda ita credebat et in omnibus in quibus ipsa dixit contrarium, confitetur se deierasse ex certa scientia.\n    Interrogata ipsa Mayfreda si dictus Andreas loquendo sibi aliquando dicebat sibi unde habuisset istam doctrinam, respondit quod dictus Andreas aliquando dicebat sibi de angellis et de libero arbitrio et de similibus.\n    Interrogata ipsa soror Mayfreda si ipsa fecit letanias et ritimos de Spiritu sancto, idest sancta Guillelma, respondit quod sic, et intellectus suus erat dirrigere sermonem ad ipsam sanctam Guillelmam; et dixit dicta soror Mayfreda quod ipsa sancta Guillelma post mortem suam apparuit ipsi sorori Mayfrede, ut sibi videbatur, et dixit quod dicta sancta Guillelma instruxit ipsam sororem Mayfredam ad predicta fatienda.\n    Actum in civitate Mediolani in ecclesia fratrum Humiliatorum domus de Marliano Porte Ticinensis, coram suprascripto fratre Guidone inquisitore. Interfuerunt ibi testes, vocati et rogati, frater Iordanus de Montechucho ordinis Predicatorum et frater Conradus de Migloe domus Humiliatorum de Mirasole. Die sabbati .XX. mensis augustis, .MCCC., indictione .XIII. Traditum per Beltramum Salvagnium, civitatis Mediolani Porte Nove, notarium officii inquisitionis heretice pravitatis.\n</e3ded96d-05aa-4097-8f97-7e8d4cc467e1>\n<e6465c26-a97b-4743-9b38-f3ad336fa279>\nQuoddam dictum Andree Saramite\n     Andreas filius quondam Girardi Saramite, civitatis Mediolani burgi Porte Cumane foris, constitutus coram fratre Raynerio de Pirovano ordinis Predicatorum, inquisitore heretice pravitatis in Lombardia et Marchia Ianuensi auctoritate sedis apostolice deputato, interrogatus dictus Andreas a suprascripto fratre Raynerio inquisitore, sub iuramento et penis quibus tenetur et est inquisitionis officio obligatus, unde ipse habuit et a quibus vel a quo seu a qua doctus et instructus de erroribus suis quos ipse confessus fuit coram fratribus Guidone de Cochenato et Raynerio de Pirovano, inquisitoribus predictis, et quos errores ipse Andreas scripsit sua propria manu, respondit et dixit quod ipse habuit fundamentum et originem predictorum errorum a domina Guillelma, que sepulta est apud monasterium Clarevalis, Mediolanensis diocesis; que Guillelma dicebat ipsi Andree quod ipsa descenderat de celo cum lumine et fulgore magno quando descendit super lapidem marmoreum, ut dixit ipse Andreas et scripsit in alio dicto suo, et que Guillelma dicebat eidem Andree quod ipsa erat Spiritus sanctus et quod ipsa debebat resurgere ante generalem resurrectionem et quod ipsa debebat ascendere in celum visibiliter et mittere Spiritum sanctum sive precedere suis devotis, discipulis et amicis, et quod ipsa Guillelma debebat reddimere Iudeos et Sarracenos, et alios errores similiter dixit ipse Andreas quod eos habuit a dicta Guillelma quantum ad substantiam et fundamentum ipsorum errorum. Tamen ex suo ingenio et inventione multa superaddidit et invenit et multas eorum circumstantias finxit ad ornatum et credulitatem predictorum errorum.\n     Item dixit predictus Andreas quod ipse credit quod soror Mayfreda de Pirovano similiter audivit a predicta Guillelma predictos errores, videlicet quod ipsa Guillelma erat Spiritus sanctus et de isto errore et de aliis erroribus suprascriptis credit pro certo quod ipsa soror Mayfreda instructa fuit ab eadem Guillelma.\n    Interrogatus dictus Andreas a suprascripto inquisitore quare hoc credit, respondit et dixit quia audivit hoc a dicta sorore Mayfreda pluries, videlicet quod ipsa Guillelma dixerat ipsi sorori Mayfrede quod ipsa Guillelma erat Spiritus sanctus et alios errores similiter audivit dicta soror Mayfreda a predicta Guillelma, ut ipsa soror Mayfreda dicebat dicto Andree.\n    Actum Mediolani in domibus officii inquisitionis heretice pravitatis, coram suprascripto fratre Raynerio inquisitore. Interfuerunt ibi testes, vocati et rogati, fratres Iacobus de Gluxiano et Nicola de Varena, ambo ordinis Predicatorum, MCCC., die lune vigesimo secundo mensis augusti, indictione .XIII. Traditum per suprascriptum Beltramum Salvagnium notarium ut supra.\n</e6465c26-a97b-4743-9b38-f3ad336fa279>\n</c69cf380-bef7-4eb1-8e30-a090e10b474b>\n<c1b832b9-3b8e-4d5c-a455-cd1f471ade32>\n<ed5c4db4-c5ba-4bc8-a33f-927cbf432a3e>\nIII Quaternus imbriviaturarum Beltrami Salvagnii, civitatis Mediolani Porte Nove notarii, factarum coram fratribus Guidone de Cochenato et Raynerio de Pirovano, inquisitoribus hereticorum.\n</ed5c4db4-c5ba-4bc8-a33f-927cbf432a3e>\n<3649ca0a-a048-46df-b55b-27912fa895ee>\nConsilium sororis Iacobe de Nova\n    In nomine Domini, amen. Anno a nativitate Eiusdem millesimo trecentesimo, die martis vigesimo tertio mensis augusti, indictione tertiadecima. In pallatio curie archiepiscopatus Mediolanensis ibique convocatis et presentialiter congregatis infrascriptis dominis ad requisitionem venerabilis patris domini Francisci, Dei et apostolice sedis gratia sancte Mediolanensis ecclesie archiepiscopi, et fratrum Guidonis de Cochenato et Raynerii de Pirovano, amborum ordinis Predicatorum, inquisitorum heretice pravitatis in Lombardia et Marchia Ianuensi a dicta sede apostolica deputatis, videlicet domino Bernardo de Talentis episcopo Laudensi, et dominis Obigone de Buxnate archidiacono ecclesie Maioris Mediolanensis, et Matheo Vicecomite preposito de Dexio, et Nergoe de Sexto et Obigone de Bernadigio preposito de Vicomercato, et Mayfredo Litta, omnnibus ordinariis dicte ecclesie Mediolanensis, et dominis Gabriele de Uxeletis, Guidone Stampheo, Mayfredo de Grepa, Iacobo Cutica et Bellono Mora, omnibus in utroque iure peritis, ipsis omnibus primo admnonitis per suprascriptum dominum archiepiscopum, ut constat per admonitionem scriptam in quaterno Mayfredi de Cera notarii officii inquisitionis, suprascripto anno, die lune proxime preterito, et ibi lectis et recitatis quibusdam processibus et inquisitionibus factis per predictos fratres Guidonem et Raynerium inquisitores, vel per alterum eorum, de beneplacito et consensu suprascripti domini archiepiscopi et coram predictis omnibus et singulis seriose manifestatis et examinatis et integraliter explicatis, secundum formam traditam a sanctissimo patre domino Bonifatio papa octavo, diocesano et inquisitoribus heretice pravitatis et ab ipsis domino archiepiscopo et inquisitoribus super predictis processibus et inquisitionibus, petito et requisito consilio predictorum, tandem uniformiter et concorditer, nemine discrepante, dixerunt et consuluerunt quod soror Iacoba de Bassanis de Nova ordinis Humiliatorum, domus de Blassono site in civitate Mediolani prope pontem veterem Brayde Guertii, potest et debet iudicari heretica in abiuratam heresim et relapsa et in abiuratam recidiva, et ipsam fore, sine aliqua audientia, seculari iuditio relinquendam.\n     Actum in predicto pallatio, coram omnibus suprascriptis.\n</3649ca0a-a048-46df-b55b-27912fa895ee>\n<f62d3409-029a-408e-843e-678e6a965f21>\nQuoddam dictum magistri Beltrami de Ferno\n     Magister Beltramus, fixicus, filius magistri Iacobi de Ferno, civitatis Mediolani Porte Vercelline, citatus per Bal\u00e7arrum de Monteorfano servitorem officii inquisitionis de mandato fratrum Guidonis de Cochenato et Raynerii de Pirovano, amborum ordinis Predicatorum, inquisitorum heretice pravitatis in Lombardia et Marchia Ianuensi auctoritate sedis apostolice deputatorum, et interrogatus dictus magister Beltramus ab ipsis inquisitoribus, sub iuramento et pena quibus ipse tenetur et est inquisitionis officio obligatus, si aliquis dixit ipsi magistro Beltramo quod frater Guido de Cochenato ordinis Predicatorum inquisitor, nec aliquis alius inquisitor, non possit facere officium inquisitionis in Mediolano nec eius districtu, respondit quod sic, quia quando Andreas Saramita fuit citatus ex parte predicti fratris Guidonis inquisitoris, ipse magister Beltramus testis et dictus Andreas Saramita iverunt ad domum fratrum Minorum de Mediolano et habuerunt consilium cum fratre Daniele de Ferno ordinis Minorum, qui frater Daniel, inter cetera, dixit dictis magistro Beltramo et Andree quod frater Guido de Cochenato nec alii inquisitores non poterant facere officium inquisitionis in Mediolano nec eius districtu, et de hoc inquirerent a fratre Pagano de Petrasancta qui habebat litteras domini pape bullatas continentes quod dicti inquisitores erant cassati vel suspensi ab officio inquisitionis in Mediolano et districtu; et, si ipsi non invenirent dictas litteras apud dictum fratrem Paganum, reddirent ad ipsum fratrem Danielem qui quereret si dicte littere erant in domo sua, idest fratrum Minorum; qui quidem Andreas et magister Beltramus quesierunt ipsas litteras apud dictum fratrem Paganum et apud notarium dicti fratris Pagani et apud notarium domini archiepiscopi Mediolanensis, sicut eos instruxerat dictus frater Paganus et tandem, cum non invenissent dictas litteras, iterum reddierunt ad domum dicti fratris Pagani et invenerunt quod ipse habebat dictas litteras et ordinaverunt ire sequenti die in mane ad domum fratrum Minorum; et ipse frater Paganus cum dictis litteris ivit ad domum fratrum Minorum, ubi simul fuerunt predicti magister Beltramus et Andreas et frater Daniel et frater Paganus; et lectis ibi dictis litteris inter eos, ipse frater Daniel dixit quod ipse non dubitabat quod fratres Predicatores inquisitores nec alii inquisitores non poterant facere officium inquisitionis nec se intromitere de officio inquisitionis in civitate et districtu Mediolani, et quod ipse Andreas nec alii qui citarentur non tenebantur comparere coram inquisitoribus, et si comparerent, deberent dicere ipsis inquisitoribus quod ipsi facerent sibi fidem quomodo ipsi inquisitores possunt facere officium in Mediolano et districtu; et in fine dixit dictus frater Daniel eis: \u201cHabete tamen consilium cum aliquo sapiente\u201d; et eadem verba et similia dicebat et affirmabat predictus frater Paganus et dicebat dictus frater Paganus eis quod esset sibi carum ad valorem librarum .XXV., si ipse haberet vel habere posset pro certo per instrumentum quod inquisitores intromitterent se de officio, quia, si ipse haberet hoc, mitteret ad curiam et causa sua esset terminata.\n    Interrogatus dictus magister Beltramus testis a suprascriptis inquisitoribus, sub iure et penis quibus tenetur officio obligatus, si predictus frater Paganus sciebat quod predictus Andreas fuerat citatus per inquisitores pro causa domine Guillelme, que sepulta est apud monasterium Clarevalis, que causa examinabatur per ipsos inquisitores, respondit et dixit quod sic, quia ipse magister Beltramus et dictus Andreas dixerunt ipsi fratri Pagano quod pro causa dicte Guillelme fuerat citatus dictus Andreas.\n    Item dixit dictus magister Beltramus testis quod dictus frater Paganus de Petrasancta dixit eisdem magistro Beltramo et Andree, rogando eos non solum semel sed pluries, quod ipsi procurarent habere per aliquem modum certitudinem quod inquisitores facerent officium inquisitionis et de hoc, quando ipsi haberent certitudinem, facerent ipsi fratri Pagano fidem, quia ipse frater Paganus audiens quod inquisitores fecerant comburi quendam apud Balsemum, ipse frater Paganus miserat illuc ad inquirendum et habendum veritatem si fecerant ibi officium, sed habere non potuit et etiam ad alia plura loca, sed nunquam habere potuit veritatem nec certitudinem quod officium facerent vel fecissent.\n    Item dixit dictus magister Beltramus testis quod, quando ipse et dictus Andreas habuerunt et sciverunt quod dictus frater Paganus habebat dictas litteras, ipsi dixerunt domino abbati de Clarevale et dono Marchixio de Veddano, monacho monasterii de Clarevale, quod dictus frater Paganus habebat ipsas litteras et petiverunt consilium ab eis quod ipsi habebant facere; et ipsi dominus abbas et donus Marchixius dixerunt ipsi magistro testi et Symonino Colliono quod ipsi procurarent habere dictas litteras vel transcriptum earum; et ipse magister Beltramus testis et dictus Symoninus procuraverunt cum notario dicti fratris Pagani, de voluntate et mandato illius fratris Pagani, quod ille notarius transcripsit eis dictas litteras et, cum ipsi habuerunt illud transcriptum, dederunt illud dictis domino abbati et dono Marchixio; qui abbas et donus Marchixius dixerunt quod volebant ire ad dominum archiepiscopum ad castrum suum de Cassano et procurare cum eo quod inquisitionem quam fatiebant inquisitores super causa dicte domine Guillelme traheret ad se; et iverunt et secum portaverunt dictum transcriptum, et, quando dicti dominus abbas et donus Marchixius rediverunt, ipse donus Marchixius dixit ipsi magistro Beltramo testi quod dominus archiepiscopus bene intromitteret se de inquisitione predicta vel per se, vel cum inquisitoribus.\n    Actum Mediolani in domo fratrum Predicatorum, in camera, ubi fit officium inquisitionis heretice pravitatis, coram suprascriptis fratribus Guidone et Raynerio inquisitoribus. Interfuerunt ibi testes, vocati et rogati, fratres Ardicus Gambarus et Tiberius Pictor, ambo ordinis Predicatorum. Die lune .XXVIIII. mensis augusti, .MCCC., indictione .XIII. Traditum per Beltramum Salvagnum notarium officii inquisitionis heretice pravitatis.\n</f62d3409-029a-408e-843e-678e6a965f21>\n<9b294b41-65b8-4eac-882f-f0e6ab40a191>\nDictum domine Dionese de Novate\n      Domina Dionese uxor quondam domini Iacobi de Novate, civitatis Mediolani Porte Nove, constituta coram fratre Guidone de Cochonato ordinis Predicatorum inquisitore, ut supra, que domina suo iuramento dixit quod ab anno uno citra Andreas Saramita et soror Mayfreda de Pirovano dixerunt multotiens et coram multis quod sanctissimus pater dominus Bonifatius papa non erat verus papa, quia factus fuerat et fecerat semetipsum vivente alio papa.\n      Item dixit dicta domina Dionese quod ipsa dedit dicto Andree libras .CL .tertiolorum: de quibus denariis dictus Andreas debebat expensare libras .C. tertiolorum in paramentis et ornamentis domine Guillelme et alias libras .L. tertiolorum debebat tenere penes se ad petitionem dicte domine et dare sibi illos denarios quotienscumque eos voluerit et proficuum illarum librarum .L. tertiolorum; et modo quod ipsa domina petebat illos denarios invenit quod ipse Andreas expensaverat omnes illos denarios, exceptis libris .XIII. tertiolorum.\n      Actum Mediolani in domo fratrum Predicatorum prope portam pasquarii, coram dicto fratre Guidone inquisitore. Testes fuerunt ibi vocati et rogati fratres Leonardus Pergamensis et Petrinus Ferrarius, ambo ordinis Predicatorum, suprascripto anno et die. Traditum per suprascriptum notarium.\n</9b294b41-65b8-4eac-882f-f0e6ab40a191>\n<5e9799c5-f684-4b62-925a-a480b51bf3cc>\nQuoddam dictum Tarie de Pontariis\n      Taria de Pontariis, civitatis Mediolani Porte Nove, comparuit coram suprascripto fratre Guidone inquisitore, ut supra, et interrogata ab ipso fratre Guidone inquisitore, sub iuramento et penis quibus tenetur officio obligata, si unquam audivit et vidit quod soror Mayfreda de Pirovano fecerit vel celebraverit missam, respondit quod nunquam vidit nec audivit quod ipsa faceret missam.\n      Interrogata si ipsa scit quod alique vestes fuerint facte pro dominabus devotis domine Guillelme, que sepulta est apud monasterium Clarevalis, respondit quod sic, et habuit in domo sua septem sochas de morello sine gironibus, quas vestes dicte devote debebant induere in festo dicte domine Guillelme, et de quibus vestibus ipsa testis misit heri sex domine Sibilie de Malcol\u00e7atis, et aliam retinuit penes se.\n      Interrogata si ipsa credit et credidit quod dicta Guillelma esset Spiritus sanctus, respondit quod non bene credidit, sed modo non vult credere amplius.\n      Interrogata quare non dixit hoc in dicto suo quod ipsa dixit coram fratre Raynerio de Pirovano inquisitore, suprascripto anno, die veneris .XII. augusti proxime preterito, respondit quia non recordabatur tunc de hoc.\n      Actum Mediolani in ecclesia fratrum Predicatorum, coram dicto fratre Guidone inquisitore. Suprascripto anno, die veneris secundo mensis septembris, indictione .XIV. Scriptum per suprascriptum Beltramum notarium.\n</5e9799c5-f684-4b62-925a-a480b51bf3cc>\n<fa3de679-fe82-4c8d-a8ea-19b4a3174b75>\nQuoddam dictum magistri Beltrami de Ferno\n     Magister Beltramus fixicus, filius magistri Iacobi de Ferno, civitatis Mediolani Porte Vercelline, comparuit coram suprascripto fratre Guidone inquisitore et interrogatus a suprascripto fratre Guidone, sub iuramento et penis quibus tenetur officio obligatus, si unquam fuit in aliquo loco ubi soror Mayfreda de Pirovano diceret missam et si vidit quod ipsa soror Mayfreda parata ad modum sacerdotis diceret missam, respondit quod non.\n     Interrogatus si audivit ab aliqua persona de devotis Guillelme, que sepulta est apud monasterium Clarevalis, quod predicta soror Mayfreda dixerit missam, respondit quod ipse credit pro certo quod ipse audiverit hoc, sed nescit a quibus audiverit, sed recordatur quod quando ipsa soror Mayfreda et alii fuerunt citati, ipsa dixit: \u201cDe missa nichil dictum est\u201d; et ipse testis dixit ei de qua missa, et ipsa soror Mayfreda dixit ei: \u201cNon curetis de hoc et cavete ne dicatis veritatem, quia ego et Andreas Saramita essemus mortui\u201d.\n     Actum Mediolani in domo fratrum Predicatorum, in camera ubi fit officium inquisitionis heretice pravitatis, coram suprascripto fratre Guidone inquisitore. Interfuerunt ibi testes, vocati et rogati, fratres Andreas Todeschus et Crescinus Camogia, ambo ordinis fratrum Predicatorum. Die veneris secundo mensis septembris, indictione .XIIII., .MCCC. Traditum per Beltramum Salvagnium notarium officii inquisitionis.\n</fa3de679-fe82-4c8d-a8ea-19b4a3174b75>\n<237050a8-1572-48c4-9184-d06c7f1c3a6f>\nQuoddam dictum domine Sibilie Malcol\u00e7ati\n    Domina Sibilia relicta quondam domini Beltrami Malcol\u00e7ati, civitatis Mediolani Porte Nove, venit sponte coram fratre Guidone de Cochenato ordinis Predicatorum inquisitore, ut supra; que domina, suo sacramento, dixit quod a festo Pasche proxime preterito citra soror Mayfreda de Pirovano paravit se ad modum sacerdotis et soror Flordebellina et soror Anexina et Andreas Saramita et Franceschinus Malcol\u00e7atus habebant dalmaticas et Albertonus de Novate et Filixinus Karentanus et Ottorinus de Garbagnate habebant cottas blanchas et paraverunt unum discum ad modum altaris et habuerunt calicem et alia necessaria pro missa dicenda; et dicta soror Mayfreda dixit missam et habuit hostiam et levavit, et fecit omnia circa missam illam secundum quod fatiunt alii sacerdotes; et dictus Andreas dixit Evangelium et Albertonus predictus dixit Epistolam, et erant ibi presentes domina Dionese de Novate et domina Margarita de Novate et Symoninus Colionus.\n    Item dixit dicta domina Sybilia quod dictus Andreas Saramita dixit sibi presentibus pluribus aliis personis quod ipse Andreas semel ivit ad domum Guillelme, sepulte apud monasterium Clarevalis, et invenit eam Guillelmam in camera stantem in oratione et, cum orasset, ipsa errexit se et dixit dicto Andree quod ipsa erat Spiritus sanctus apparens in spetie mulieris, dicens dicta Guillelma ipsi Andree quod, si ipsa venisset in spetie hominis, ipsa fuisset mortua, sicut Christus mortuus fuit, et totus mundus perisset.\n    Item dixit dicta domina Sybilia quod predictus Andreas dixit sibi quod tunc apparuit ibi quedam cathedra quam dicta Guillelma convertit in uno bove et ipsa Guillelma dixit eidem Andree: \u201cVide illum bovem? Tene illum si potes\u201d, et statim disparuit bos.\n    Item dixit dicta testis quod ipsa audivit a dicto Andrea quod ipsa Guillelma dicebat quod nomen suum non morietur in eternum et quod per eam Guillelmam multi haberent consolationem et multi haberent tribulationem\n    Actum in ecclesia fratrum Predicatorum de Sancto Eustorgio Mediolani, coram dicto fratre Guidone inquisitore. Interfuerunt ibi testes, vocati et rogati, fratres Paulus Marrus et Iordanus de Montechuco, ambo ordinis Predicatorum. Die sabbati tertio mensis septembris, .MCCC., indictione .XIIII. Traditum per suprascriptum Beltramum notarium.\n</237050a8-1572-48c4-9184-d06c7f1c3a6f>\n<dfb6e995-5d92-4f3a-b6ee-8f28f7abe4e9>\nDictum domine Dionese de Novate\n    Domina Dionese relicta quondam domini Iacobi de Novate, civitatis Mediolani Porte Nove, rediit coram suprascripto fratre Guidone inquisitore, ut supra, et, suo sacramento, dixit quod a Paschate proxime preterito citra fuit in loco ubi soror Mayfreda de Pirovano paravit se ad modum sacerdotis et fecit parari unum discum ad modum altaris et habuit calicem et hostiam et aquam et vinum et posuit in calice et dixit missam et in fine dedit benedictionem, et Andreas Saramita dixit Evangelium cum dalmatica una.\n    Item dixit dicta domina Dionese quod ibi erant presentes domine Margarita de Novate et Sibilia de Malcol\u00e7atis et Biancha, famula dicte domine Sibilie, et tres Humiliate que stabant cum dicta sorore Mayfreda et Albertonus de Novate et Franceschinus Malcol\u00e7atus et Simoninus Collionus et Otorinus de Garbagnate et Philixinus Karentanus.\n    Item dixit dicta domina Dionese quod ipsa fuit pluribus vicibus ubi dicta soror Mayfreda benedixit hostias et dedit devotis suis suprascriptis.\n    Item dixit dicta domina Dionese quod ipsa fuit una vice ad domum Conradi de Coppa super quadam lobia ad unum convivium, ipso Conrado absente et nesciente, et ibi erant presentes dicta soror Mayfreda et soror Flordebellina de Saramitis et domina Bellacara, uxor Bonadei Karentani, et domine Felix et Iohanna et Iacoba, filie dicti Bonadei, et domine Sibilia de Malcol\u00e7atis et Flox de Lovis, sive de Canturio, et Aydelina et Andreas Saramita et magister Beltramus de Ferno et Franceschinus de Garbagnate et Franceschinus Malcol\u00e7atus et Filixinus Karentanus et Albertonus de Novate et Symoninus Colionus; et dicta soror Mayfreda tunc benedixit hostias et dedit de illis hostiis omnibus predictis.\n    Item dixit dicta domina Dionese quod ipsa fuit alia vice cum predictis sorore Mayfreda et dominabus Sibilia et Aydelina et Margarita de Novate et cum predictis Andrea Saramita et magistro Beltramo et Albertono de Novate et Symonino et Franceschino Malcol\u00e7ato et aliis pluribus in quodam convivio facto ad cassam illorum de Novate et dicta soror Mayfreda benedixit tunc hostias et comunicavit omnes predictos et predictas de illis hostiis.\n    Actum in ecclesia Sancti Eustorgii fratrum Predicatorum de Mediolano, coram suprascripto fratre Guidone inquisitore. Interfuerunt ibi testes, vocati et rogati, fratres Philippus de Mel\u00e7o et Emanuel de Vale, ambo ordinis Predicatorum. Die sabbati tertio mensis Septembris, .MCCC., indictione .XIIII. Traditum per Beltramum Salvagnium notarium.\n</dfb6e995-5d92-4f3a-b6ee-8f28f7abe4e9>\n<140b7a37-d09c-496b-9245-c61b28c14dc8>\nQuoddam dictum Aydeline de Crimella\n     Aydelina uxor Stephani de Crimella, civitatis Mediolani Porte Ticinensis, venit coram suprascripto fratre Guidone inquisitore et interrogata ab ipso inquisitore, sub iuramento et penis quibus tenetur officio obligata, si unquam fuit ad aliquam missam quam diceret soror Mayfreda de Pirovano, respondit quod non, sed dixit quod ipsa bene fuit ubi ipsa soror Mayfreda benedicebat hostias et comunicabat ipsam Aydelinam et de aliis devotis sancte Guillelme.\n     Item dixit dicta Aydelina quod semel fuit in quodam convivio facto ad cassam illorum de Novate et ibi erant predicti et predicte, quos et quas suprascripta domina Dionese dixit in suprascripto dicto suo fuisse ad convivium ad ipsam cassam.\n     Item dixit dicta Aydelina quod ipsa fuit ad convivium factum ad domum Conradi de Coppa, ipso Conrado absente et nesciente, et erant ibi predicta soror Mayfreda et soror Flordebellina de Saramitis et omnes alii et alie, quos et quas dicta domina Dionese nominavit in suprascripto dicto suo fuisse ad domum suprascripti Conradi.\n     Actum in suprascripta ecclesia, coram suprascripto inquisitore, presentibus suprascriptis testibus. Suprascripto anno et die. Traditum per predictum notarium.\n</140b7a37-d09c-496b-9245-c61b28c14dc8>\n<9e74c6ee-3694-4782-87fe-742fd0082419>\nQuoddam dictum Francischi de Garbagnate\n     Francischus filius domini Gasparri de Garbagnate, civitatis Mediolani burgi Porte Cumane foris, venit coram suprascripto fratre Guidone inquisitore; qui Francischus, suo iuramento, dixit quod recordatus est quod ipse audivit a sorore Mayfreda de Pirovano et ab Andrea Saramita quod Guillelma, que sepulta erat apud monasterium Clarevalis, dum viveret, dixerat eisdem sorori Mayfrede et Andree quod ab anno curente .MCCLXII. citra non fuerat sacrificatum nec consacratum corpus Christi solum, sed cum corpore Spiritus sancti quod erat ipsa Guillelma; unde dicebat ipsa Guillelma quod non curabat videre corpus Christi nec sacrificium, quia ipsa videret se ipsam; et dixit dictus Francischus quod ipse non recordatur si aliqui erant tunc presentes, sed bene credit dictus testis quod ipsi Andreas et soror Mayfreda dixerunt illud aliis devotis dicte Guillelme, sicut ipsi dixerunt dicto Francischo testi.\n    Actum Mediolani in domo fratrum Predicatorum, in camera ubi fit officium inquisitionis heretice pravitatis, coram suprascripto fratre Guidone inquisitore. Interfuerunt ibi testes, vocati et rogati, fratres Federicus de Bernadigio et Ambrosius Poronus, ambo ordinis Predicatorum. Die veneris .VIIII. mensis septembris, .MCCC., indictione .XIIII.\n</9e74c6ee-3694-4782-87fe-742fd0082419>\n<199543a4-b9ce-4137-930c-9211b796b3a9>\nAbiuratio et obligatio domine Ricadone uxoris quondam Andree Saramite\n    Domina Ricadona uxor quondam Andree Saramitte, civitatis Mediolani burgi Porte Cumane foris, citata per Bal\u00e7arrum de Monteorfano, servitorem comunis Mediolani et officii inquisitionis heretice pravitatis, de mandato et procura fratris Guidonis de Cochenato ordinis Predicatorum inquisitoris heretice pravitatis, comparuit coram suprascripto fratre Guidone et abiuravit omnem heresim, credentiam, favorem, defensionem, receptationem hereticorum et iuravit dicere veritatem de se et de aliis sub pena librarum .XXV. imperialium, et cetera, in omnibus et per omnia secundum modum et formam officii inquisitionis sibi diligenter expositam et expressam.\n    Actum Mediolani in ecclesia Sancti Eustorgii fratrum Predicatorum, coram dicto fratre Guidone inquisitore. Interfuerunt ibi testes, vocati et rogati, fratres Albertus Corbella et Beltramus Moronus, ambo ordinis Predicatorum, .MCCC., die veneris .VIIII. mensis septembris, indictione .XIIII. Traditum per Beltramum Salvagnium civitatis Mediolani Porte Nove, notarium officii inquisitionis heretice pravitatis.\n</199543a4-b9ce-4137-930c-9211b796b3a9>\n<2e304dd2-ebd2-4435-bd60-34fdc7f368ee>\nDictum predicte domine Ricadone\n     Interrogata dicta domina Ricadona a suprascripto fratre Guidone inquisitore, sub debito prestiti iuramenti et penis quibus tenetur et est inquisitionis officio obligata, si Andreas Saramita, quondam maritus ipsius, unquam dixit sibi quod Guillelma, que sepulta erat apud monasterium Clarevalis, esset Spiritus sanctus, respondit quod ipsa nunquam credidit hoc, nec ipse quondam Andreas nec aliqua alia persona unquam dixit sibi hoc.\n     Interrogata si dictus quondam Andreas vel aliqua alia persona unquam dixit ipsi domine Ricadone quod dicta Guillelma deberet resurgere ante generalem resurrectionem et quod ipsa deberet ascendere in celum visibiliter cum corpore videntibus devotis suis et mittere eis Spiritum sanctum, et quod per ipsam Guillelmam Iudei et Pagani deberent reddimi et salvari, et quod deberet dimittere sororem Mayfredam de Pirovano suum vicarium in terra, sicut Christus dimisit beatum Petrum apostolum suum vicarium, ad omnia et singula respondit non.\n     Interrogata ipsa domina Ricadona si credit quod dictus quondam Andreas et soror Flordebellina, filia dicte domine Ricadone et dicti quondam Andree, vel aliquis eorum, dixissent aliquid quod non esset verum contra ipsam dominam testem, respondit quod ipsa credit quod predicti Andreas et soror Flordebellina bene dicerent id quod non esset verum contra ipsam dominam Ricadonam pro fatiendo displicere sibi.\n     Interrogata quantum vinum erat in domo sua et dicti Andree quando ipse Andreas fuit captus et detentus per inquisitores, respondit quod in illa domo erant tunc plaustra quatuor vini in duobus vassellis; quod vinum erat Albertoni de Novate secundum quod ipsa testis audivit; quod dictum vero vinum vendidit Symoninus Collionus.\n     Interrogata ipsa testis si fuit ad domum Guillelmi Cutice, ubi dicta soror Mayfreda habitabat cum aliis sororibus, respondit quod ipsa bene fuit ibi ter et dixit quod semel comedit ibi cum uxore dicti Symonini et cum dicta sorore Flordebellina, sed dicta soror Mayfreda non erat secum in mensa, sed erat in una domo cum aliis personis.\n    Interrogata si ipsa scit quod alique res fuerunt exportate vel fugate per aliquam personam de domo predicti quondam Andree postquam fuit detentus, ut supra, respondit quod non, nisi quod ipsa testis et amici sui fecerunt exportari de illa domo lectum suum propter timorem comunis Mediolani, sed bene fecit postea reportari illum lectum in dicta domo.\n    Actum Mediolani in dicta ecclesia ut supra, coram suprascripto inquisitore. Interfuerunt ibi testes, vocati et rogati, fratres Stephanus de Vicomercato et Federicus de Bernadigio, ambo ordinis Predicatorum. Suprascripto anno et indictione et die. Traditum per suprascriptum Beltramum Salvagnium notarium dicti officii.\n</2e304dd2-ebd2-4435-bd60-34fdc7f368ee>\n<74c4a29b-b753-4303-ad48-0562e5ef00c0>\nQuoddam dictum Alegrantie de Perusiis\n    Alegrantia uxor Iohannis Perusii, civitatis Mediolani Porte Romane, comparuit coram suprascripto fratre Raynerio de Pirovano inquisitore, ut supra, et dixit, sub debito prestiti iuramenti, quod ipsa recordatur quod possunt esse anni sex vel septem vel idcirca quod ipsa Alegrantia fuit in domo magistri Iacobi de Ferno, in qua domo fuerunt et erant presentes dictus magister Iacobus et ser Danisius Cotta et Iohannes Perusius maritus dicte testis, et Stephanus de Crimella et Andreas Saramita et presbiter Miranus et domina Carabella uxor quondam ser Ami\u00e7onis Toscani, et una sotia sororis Mayfrede de Pirovano et ipsa soror Mayfreda et Aydelina; et sedebant in prandio sub porticu domus dicti magistri Iacobi, et post dictum prandium iverunt omnes suprascripti in quandam cameram domus predicti magistri Iacobi, que cohoperta erat de paleis; et in dicta camera coram omnibus suprascriptis personis predicta soror Mayfreda dixit quod domina sancta Guillelma dixerat sibi Mayfrede quod deberet dicere omnibus suprascriptis personis, que ibi presentes erant, quod ipsa erat Spiritus sanctus, verus Deus et verus homo, ita quod omnes predicti essent inexcusabiles in die iudicii quando comparerent coram ea, et predicta verba dicebat dicta soror Mayfreda addendo: \u201cSit de me quicquid esse potest\u201d.\n    Item dixit dicta Alegrantia quod ipsa recordatur quod predicta domina Carabella, tunc in dicta domo, sedebat super mantellum suum et, quando ipsa surrexit, invenit quod in fibialia, sive corda mantelli sui, erant facti tres gruppi qui ante non erant in dicta fibialia; et fuit de hoc admiratio et murmuratio inter eos. Et credebant plures ex eis et ipsa testis quod fuisset magnum miraculum.\n    Item dixit dicta Alegrantia quod tunc, quando predicta Mayfreda dicebat quod dicta Guillelma erat Spiritus sanctus, Aydelina predicta tunc respondit quod bene hoc credebat et quod credebat quod haberet illam carnem in corpore que crucifixa fuit cum Christo, et de hoc dictus Stephanus de Crimella, vir suus, multum reprehendit eam Aydelinam.\n    Interrogata dicta Alegrantia per suprascriptum inquisitorem si unquam accusavit Andream vel sororem Mayfredam vel scit quod aliqua persona accusaverit de predictis erroribus quos docebant et credebant alicui inquisitori, respondit et dixit quod possunt esse anni .XVI. vel circa quod ipsa testis et predicta Carabella dixerunt predicta domine Belleflori, matri fratris Anrici de Nova, et ipsa domina Belleflox notificavit predicta fratri Mayfredo de Dovaria, tunc inquisitori, ut ipsa credit, et tunc dictus frater Mayfredus inquisitor misit pro predicta sorore Mayfreda et pro Andrea Saramita et pro matre dicti Andree et pro quadam sua sorore et pro domina Bellacara de Carentanis, et fecit eos et eas iurare; que quidem Alegrantia testis et Carabella audiverant ab Andrea Saramita quod predicta Guillelma erat Spiritus sanctus et Deus; non autem tunc audiverunt predicta a dicta sorore Mayfreda.\n    Item dixit ipsa testis quod dicta soror Mayfreda frequenter et diversis temporibus et vicibus dicebat ipsi Alegrantie testi in presentia predicte Carabelle et aliarum personarum, que ibi .X. erant, quod dicta Guillelma erat Deus et verus Spiritus sanctus.\n    Item dixit quod dicta Carabella bene sciebat et ab eis audiverat quod predicti Andreas et soror Mayfreda de Pirovano dicebant et credebant quod dicta Guillelma erat Spiritus sanctus et verus Deus.\n    Interrogata quantum tempus est quod primo audivit quod dicta Guillelma erat Spiritus sanctus et verus Deus, respondit et dixit quod possunt esse anni .XXIIII. vel circa quod ipsa primo hoc audivit ab Andrea Saramita predicto; et tunc ipsa testis ivit ad dictam Guillelmam, que tunc vivebat, et retulit ei quo modo predictus Andreas dixerat sibi quod ipsa erat Spiritus sanctus, et ipsa Guillelma respondit ei testi quod ipsa habebat hoc pro malo et quod ipsa erat vilis femina et vilis vermis.\n     Interrogata si postquam audivit a dictis Andrea et sorore Mayfreda quod ipsa Guillelma erat Spiritus sanctus et quod ita credebant et dicebant, dedit eisdem Andree et sorori Mayfrede suum auxilium, consilium et favorem et si fuit in festivitatibus celebratis in venerationem predicte Guillelme, respondit et dixit quod semper vel quasi semper ipsa testis et predicta Carabella interfuit festivitatibus, congregationibus et conviviis factis per ipsum Andream et sotios suos in venerationem predicte Guillelme, quam dicebant Spiritum sanctum, eundo cum predictis Andrea et sotiis suis ad festum et solempnitatem dicte Guillelme, et spetialis familiaris fuit postea predicte sororis Mayfrede et sepe visitavit eam in domo de Blassono. Et dixit ipsa testis quod ipsa dedit, iam sunt anni tres, steros duos frumenti omni anno pro conviviis que fatiebat dictus Andreas et alii sotii sui, qui erant de devotione et congregatione predicte Guillelme; de quo frumento dictus Andreas fatiebat fieri panem, quem postea dabat dicte Carabelle in cuius domo fiebant dicta convivia.\n     Actum Mediolani in ecclesia Sancti Eustorgii fratrum Predicatorum, coram suprascripto inquisitore. Interfuerunt ibi testes, vocati et rogati, fratres Gui\u00e7ardus de Lixono et Guillelmus de Vicomercato conversus, ambo ordinis Predicatorum, .MCCC., die lune .XVIIII. mensis septembris, indictione .XIIII. Traditum per Beltramum Salvagnium notarium officii inquisitionis.\n</74c4a29b-b753-4303-ad48-0562e5ef00c0>\n<4f2320d0-5823-4817-ac80-768fac5e79a5>\nQuoddam dictum magistri Iacobi de Ferno\n     Magister Iacobus de Femo fixicus, civitatis Mediolani Porte Vercelline, citatus comparuit coram suprascripto fratre Raynerio de Pirovano inquisitore, ut supra, dicens, sub debito iuramenti per eum prestiti, quod iam sunt anni septem et plus, quod cum ipse esset in prandio in domo sua sub porticu una cum ser Danisio Cotta et Andrea Saramita et presbitero Mirano et Stephano de Crimella et Iohanne Perusio et Ami\u00e7one Toscano, supervenerunt tunc soror Mayfreda de Pirovano cum una Humiliata sotia sua et Carabella de Toscanis et Alegrantia de Perusiis et Aydelina uxor Stephani de Crimella; et post illud prandium omnes predicti intraverunt cameram quandam dicte domus cohopertam de palea; et tunc predicta soror Mayfreda, stans inter omnes suprascriptas personas in dicta camera, dixit omnibus ibi tunc presentibus: \u201cDomina nostra \u2013 loquens de sancta Guillelma \u2013 dixit mihi quod debeam vobis dicere quedam verba que non dico vobis libenter, quia credo quod erunt hic multi Thome, idest multi increduli. Tamen, quia sibi placet, dicam ea vobis. Ipsa michi dixit quod debeam vobis dicere et annuntiare quod ipsa est Spiritus sanctus\u201d. Et dicta Aydelina tunc respondit: \u201cBene credo quod ipsa Guillelma sit Spiritus sanctus et quod ipsa habeat illam carnem que crucifixa fuit in corpore Christi super crucem\u201d; et dictus Stephanus de Crimella, maritus dicte Aydeline, multum reprehendit eam Aydelinam de illis verbis.\n     Item dixit dictus magister Iacobus quod credit quod predicta Carabella bene sciebat quod dictus Andreas et dicta soror Mayfreda credebant quod predicta Guillelma erat Spiritus sanctus.\n     Interrogatus quare hoc credit, respondit et dixit propter predicta que dixit dicta Mayfreda in predicta camera coram suprascriptis personis, et quia Andreas predictus et dicta soror Mayfreda conquesti fuerunt sibi testi quod predicta Carabella et dicta Alegrantia de Perusiis accusaverant predictos Andream et sororem Mayfredam apud inquisitorem, iam sunt anni .XVII. vel idcirca, quod ipsi Andreas et soror Mayfreda dicerent et crederent quod dicta Guillelma erat Spiritus sanctus, et quia dicta Carabella frequenter et a multis temporibus utebatur et secrete et familiariter conversabatur cum predictis Andrea et sorore Mayfreda; et quia in domo ipsius Carabelle fiebant convivia et deposita paramentorum et cereorum pro veneratione ipsius Guillelme et congregationes ipsius Andree et aliorum sotiorum suorum qui erant de conventicula et congregatione devotorum ipsius Guillelme, et quia frequenter cum cereis visitabat sepulcrum predicte Guillelme cum predicto Andrea et cum aliis sotiis suis; et a quinque mensibus citra dixit ipse magister Iacobus quod dicta Carabella fecit portari turtam unam et panem ad domum Guillelmi Cutice, ubi stabat dicta soror Mayfreda, et fecit eam presentari illi sorori Mayfrede; de qua turta dicta soror Mayfreda misit unam partem ad domum ipsius magistri Iacobi testis; et dicta Carabella comedit tunc cum dicta sorore Mayfreda; sed ipse testis non fuit tunc presens in dicta domo nec in prandio.\n     Actum Mediolani in domo fratrum Predicatorum, in camera ubi fit officium inquisitionis heretice pravitatis, coram suprascripto fratre Raynerio inquisitore. Interfuerunt ibi testes, vocati et rogati, fratres Gui\u00e7ardus de Lixono et Petrus de Polla, ambo ordinis Predicatorum, .MCCC., die lune .XVIIII. mensis septembris, indictione .XIIII. Traditum per Beltramum Salvagnium Porte Nove notarium officii inquisitionis heretice pravitatis.\n</4f2320d0-5823-4817-ac80-768fac5e79a5>\n<146e4c84-8b4b-4383-8c46-754ed56f3ba9>\nAbiuratio et obligatio Stephani de Crimella\n     Stephanus filius quondam \u00c7anebelli de Crimella, civitatis Mediolani Porte Ticinensis, citatus comparuit coram suprascripto fratre Raynerio de Pirovano inquisitore, ut supra, et abiuravit omnem heresim, credentiam, favorem, receptationem et defensionem heretice pravitatis et iuravit dicere veritatem de se et de aliis et stare mandatis ecclesie et inquisitorum, sub pena librarum .XXV. imperialium, quam penam totiens incurrat, et cetera, et renuntiavit et se obligavit in omnibus et per omnia secundum modum et formam officii inquisitionis sibi diligenter expositam et expressam.\n     Actum Mediolani in domo fratrum Predicatorum, in camera ubi fit officium inquisitionis heretice pravitatis, coram suprascripto fratre Raynerio inquisitore. Interfuerunt ibi testes, vocati et rogati, fratres Ardicus Gambarus et Ambrosius Poronus, ambo ordinis Predicatorum. Suprascripto anno et indictione, die mercurii .XXL mensis septembris. Traditum per suprascriptum Beltramum notarium.\n</146e4c84-8b4b-4383-8c46-754ed56f3ba9>\n<23e7d77a-62bd-48fd-af53-22231019eb24>\nDictum Stephani de Crimella\n     Interrogatus dictus Stephanus a suprascripto fratre Raynerio inquisitore, sub iuramento et pena quibus tenetur et est inquisitionis officio obligatus, si fuit in quodam convivio celebrato in domo magistri Iacobi de Ferno per devotos et fideles et illos, qui sunt de congregatione, conventiculo et credentia sancte Guillelme, respondit et dixit quod sic, et possunt esse anni .X. vel circa, secundum quod ipse credit: in quo quidem convivio, ut dicit ipse Stephanus, fuerunt presentes predictus magister Iacobus et ser Danixius Cotta et Andreas Saramita et Ami\u00e7o Toscanus et Iohanes Perusius et Marchixius Sichus, qui stat in Clarevale, et presbiter Miranus et quondam presbiter Guillelmus capelanus ecclesie Sancti Benedicti Porte Nove; et in ipso prandio circa finem supervenerunt soror Mayfreda de Pirovano cum una sua sotia et domina Carabella uxor dicti Ami\u00e7onis Toscani, et domina Alegrantia uxor dicti Iohanis Perusii, et domina Aydelina uxor dicti Stephani de Crimella testis, et domina Bellacara uxor ser Bonadei Karentani, et domina Iohanna uxor Ambrosii de Massallia; et post dictum prandium sive convivium suprascripti homines et mulieres desub porticu, in qua comederunt, traxerunt se et intraverunt in quamdam camaram dicte domus tunc cohopertam de paleis; et ibi dicta soror Mayfreda dixit clare et cum multo fervore audientibus qui et que ibi erant, pluries replicando hec verba: \u201cDomina nostra michi dixit quod vobis debeam dicere quod ipsa est Spiritus sanctus, et ego vobis dico licet inter vos sint multi Thome, hoc est increduli\u201d, et loquebatur de domina Guillelma; et dicta Aydelina, uxor ipsius Stephani, tunc respondit: \u201cEgo bene credo quod ipsa Guillelma sit Spiritus sanctus\u201d; et ipse Stephanus clamavit super eam et vituperavit eam de ipso verbo quod tunc dixit dicta Aydelina; et quia ipse Stephanus increpavit dictam Aydelinam uxorem suam de hoc quod dixit, quod ipsa credebat quod dicta Guillelma esset Spiritus sanctus, predicta Carabella de Toscanis multum clamavit super ipsum Stephanum et expulerunt eum de dicta camera: ita quod ipse Stephanus nescit quod postea dixerint vel fecerint.\n     Item dixit ipse Stephanus quod multotiens fuit postea cum aliquibus de predictis devotis ipsius Guillelme in diversis conviviis, videlicet in domo dicti magistri Iacobi de Ferno et in domo Conradi de Coppa et in monasterio de Clarevale et in domo dicte Carabelle.\n     Item dixit dictus Stephanus quod ipse fecit postea in honorem et reverentiam dicte Guillelme quatuor dalmaticas sine manicis et quod recepit in domo sua certos asseres de quibus fieri debebant certe bredelle sive gradus ad ascendendum ad altare dicte Guillelme ut ibi celebrari posset missa quando dicta Guillelma esset canonigata, ut dicebat dictus Andreas eidem Stephano testi.\n     Item dixit dictus Stephanus quod post illud tempus quod dicta soror Mayfreda dixerat quod ipsa Guillelma erat Spiritus sanctus in suprascripta domo magistri Iacobi, ipse Stephanus pluries ivit ad sepulcrum ipsius Guillelme cum candellis et cereis cum predicto Andrea et cum predicta Carabella et aliis, qui erant de devotione dicte Guillelme.\n     Interrogatus quis fecit pingi sanctam Guillelmam in ecclesia Sancte Eufemie Mediolani, respondit quod nescit, sed dixit quod ipse bene pavit pictorem.\n     Item dixit ipse Stephanus quod tenebat in domo sua navellum unum in quo tenebat oleum pro illuminatione dicte sancte Guillelme depicte in predicta ecclesia Sancte Eufemie, quod oleum mittebat ipsi Stephano dicta soror Mayfreda, ut dixit\n     Item dixit quod ipse fatiebat illuminare dictam picturam sancte Guillelme cum duabus lampadibus suis propriis expensis.\n     Actum Mediolani in domo fratrum Predicatorum, in camera ubi fit officium inquisitionis heretice pravitatis, coram suprascripto fratre Raynerio inquisitore. Interfuerunt ibi testes, vocati et rogati, fratres Emanuel de Vale et Bal\u00e7arrus de Sexto, ambo ordinis Predicatorum, .MCCC., die mercurii .XXI. mensis septembris, indictione .XIIII. Traditum per Beltramum Salvagnium notarium officii.\n</23e7d77a-62bd-48fd-af53-22231019eb24>\n<a6bf429c-cfc6-4947-a581-eec4248a2436>\nAbiuratio et obligatio ser Danisii Cotte\n     Ser Danisius Cotta filius quondam domini Sarandi Cotte, civitatis Mediolani Porte Nove, citatus per Bal\u00e7arrum de Monteorfano servitorem officii inquisitionis, precepto Raynerii de Pirovano ordinis Predicatorum, inquisitoris heretice pravitatis in Lombardia et Marchia Ianuensi auctoritate sedis apostolice deputati, comparuit coram suprascripto fratre Raynerio inquisitore et abiuravit omnem heresim, credentiam, favorem, receptationem heretice pravitatis; iuravit quoque dicere veritatem de se et de aliis quos scit et scire poterit peccare in heresi vel etiam peccavisse et stare mandatis ecclesie et dicti inquisitoris, sub pena librarum .XXV. imperialium, quam penam tociens incurrat, et cetera; et renuntiavit et se obligavit in omnibus et per omnia secundum modum et formam officii inquisitionis sibi diligenter expositam et expressam.\n     Actum Mediolani in domo fratrum Predicatorum, in camera ubi fit officium inquisitionis heretice pravitatis, coram suprascripto fratre Raynerio inquisitore. Interfuerunt ibi testes, vocati et rogati, frater Ambrosius Cagarana et frater Ambrosius Poronus, ambo ordinis Predicatorum. Suprascripto anno et die. Traditum per suprascriptum Beltramum notarium.\n</a6bf429c-cfc6-4947-a581-eec4248a2436>\n<148926a1-8bfa-4938-aeab-1bfc657b3927>\nDictum ser Danisii Cotte\n     Interrogatus dictus ser Danisius Cotta a suprascripto fratre Raynerio de Pirovano inquisitore, sub debito prestiti iuramenti et penis quibus tenetur et est inquisitionis officio obligatus, si fuit in quodam convivio celebrato in domo magistri Iacobi de Ferno, respondit et dixit quod bene fuit in predicto convivio; in quo convivio fuerunt presentes predictus magister Iacobus et ipse ser Danisius et Andreas Saramita et Ami\u00e7o Toschanus et Iohanes Perusius et presbiter Miranus; et sedebant sub porticu dicte domus suprascripti magistri Iacobi, et possunt esse anni .X. vel circa, sicut credit, qui omnes suprascripti erant de congregatione et bregata et amici et devoti Guillelme sepulte apud monasterium Clarevalis; et circa finem illius prandii sive convivii supervenerunt ibi domina Alegrantia de Perusiis et domina Carabella de Toscanis et Aydelina uxor Stephani de Crimella, que omnes similiter erant de predicta congregatione et bregata et amicitia et devotione ipsius Guillelme; et post dictum prandium sive convivium intraverunt omnes suprascripti et suprascripte in quandam cameram dicte domus cohopertam de paleis.\n     Interrogatus dictus Danisius, sub iuramento et penis quibus tenetur officio obligatus, si ibi interfuit soror Mayfreda de Pirovano ordinis Humiliatorum, respondit et dixit non, quod sciat.\n    Interrogatus quare ipse ser Danisius ibi convenit cum suprascriptis personis cum quibus nullam habebat affinitatem, parentellam aut vicineam, respondit et dixit quia predicta quondam Guillelma, ante mortem suam per paucos dies, dixit magistro Iacobo de Ferno et aliis ibi presentibus, qui erant de devotis et amicis dicte quondam Guillelme, quod ipsi deberent se tenere, amare et honorare ad invicem, sicut dictus magister Iacobus dixit ipsi ser Danisio; et ipse ser Danisius erat unus de familiaribus, domesticis et devotis ipsius quondam Guillelme in vita ipsius Guillelme; et dixit quod ipse nunquam fuit ita tristis aut desolatus quod si ipse ivit ad eam, quod non discederet letus et confortatus ab ea.\n    Interrogatus que verba fuerunt dicta in suprascripta camera ubi predicti homines et mulieres erant congregati, respondit et dixit quod non recordatur, quod dicta fuerint ibi verba inter illos nisi bona.\n    Interrogatus que bona verba, respondit quod nescit.\n    Interrogatus si unquam audivit dici quod predicta quondam Guillelma esset Spiritus sanctus vel si scit aliquam personam que hoc crederet, diceret vel doceret, respondit ad omnia et singula quod non, nisi postquam dictus Andreas fuit detentus; nec ipse ser Danisius etiam unquam hoc credidit nec credebat nec nunc credit.\n    Interrogatus si fuit in conviviis, congregationibus et festivitatibus factis in devotionem et venerationem predicte quondam Guillelme per ipsius devotos et amicos, respondit quod sic, silicet in domo suprascripti Ami\u00e7onis Toscani et Carabelle uxoris eius, bis in vita dicti Ami\u00e7onis, et in domo suprascripti magistri Iacobi pluries, et in Clarevale pluries, in quibus locis comederunt simul; et pluries ipse testis ivit cum cereis ad solempnitatem et sepulcrum dicte quondam Guillelme cum devotis eius.\n    Item dixit ipse ser Danisius quod a die mortis dicte quondam Guillelme non expendit in veneratione dicte Guillelme solidos .XX. tertiolorum ultra convivia.\n    Item dixit quod non est doctus tacere veritatem et dicere falsitatem; et dictus inquisitor monuit dictum ser Danisium ut hinc ad diem dominice proxime possit et debeat corrigere et emendare predictum suum dictum et addere et minuere illi dicto.\n    Item dixit dictus ser Danisius quod fecit pingi figuram dicte quondam Guillelme in ecclesia fratrum Sancte Marie Matris Domini extra Portam Novam et fecit poni lampadem ante dictam figuram, occasione unius sui fratris qui sepultus est ibi.\n    Actum Mediolani in domo fratrum Predicatorum, in camera ubi fit officium inquisitionis heretice pravitatis, coram suprascripto fratre Raynerio inquisitore. Interfuerunt ibi testes, vocati et rogati, fratres Beltramus de Birago et Ambrosius Poronus, ambo ordinis Predicatorum. Die mercuri .XXL mensis Septembris, .MCCC., indictione .XIIII. Traditum per Beltramum Salvagnium, civitatis Mediolani Porte Nove, notarium officii inquisitionis.\n</148926a1-8bfa-4938-aeab-1bfc657b3927>\n<09c22ec6-f18f-41ba-8f41-14e08e7d1f00>\nQuoddam dictum Aydeline\n    Aydelina uxor Stephani de Crimella comparuit coram suprascripto fratre Raynerio de Pirovano inquisitore, ut supra, dicens sub debito prestiti iuramenti quod recordatur quod ipsa Aydelina testis fuit in domo magistri Iacobi de Ferno, modo possunt esse anni .X. et plus, ut credit; in qua domo invenit congregatos in quodam prandio predictum magistrum Iacobum et Andream Saramitam et Stephanum de Crimella maritum huius testis, et Marchisium Sicum qui stat in Clarevale, et Ami\u00e7onem Toscanum et Iohanem Perusium et presbiterum Guillelmum capellanum ecclesie Sancti Benedicti Porte Nove, et presbiterum Miranum et ser Danisium Cottam; et supervenerunt ibi tunc domine Carabella de Toscanis et Alegrantia de Perusiis et Bellacara uxor Bonadei Karentani, et Iohanna filia dicti Bonadei et uxor Ambrosii de Massallia, et soror Mayfreda de Pirovano ordinis Humiliatorum cum una alia Humiliata sotia sua domus de Blasono; et post dictum prandium omnes suprascripti homines et mulieres intraverunt de porticu, ubi comederant, quandam cameram dicte domus cohopertam de paleis.\n    Interrogata dicta Aydelina que verba fuerunt dicta ibi in illa camera, respondit et dixit quod predicta soror Mayfreda, sedens super uno lecto in dicta camera, reversavit sibi manicas tunice et traxit eas superius ad brachia et cum multa alia preparatione et compositione vestium suarum et cum multo spiritu inter alia dixit omnibus suprascriptis ibi presentibus et clare audire valentibus: \u201cEgo nolebam huc venire et invite veni, quia erunt hic multi Thome, idest multi increduli, et multum murmurabitis de his que dicam. Tamen feci sicut persona que vult obedire. Domina nostra \u2013 loquens de sancta Guillelma \u2013 apparuit mihi et dixit mihi quia ego venirem ad vos et quod vobis omnibus dicerem quod ipsa domina nostra Guillelma est Spiritus sanctus\u201d; et ipsa Aydelina tunc statim respondit: \u201cEgo credo quod ipsa Guillelma sit illa caro que nata est de beata Virgine et que crucifixa fuit in cruce in persona Christi\u201d; et predictus Stephanus, vir ipsius Aydeline, statim clamavit multum super eam Aydelinam et de hoc verbo, quod ipsa dixit, ipse multum redarguit eam.\n     Interrogata dicta Aydelina si predicta Carabella de Toschanis audivit predicta, respondit et dixit quod dicta Carabella presens erat et bene audivit et audire potuit predicta, sicut et ipsa Aydelina et quicumque alius qui ibi erat.\n     Item dixit quod omnes suprascripti homines et mulieres erant de devotione, congregatione et conventiculo predicte Guillelme.\n     Actum Mediolani in ecclesia fratrum Predicatorum, coram suprascripto inquisitore. Interfuerunt ibi testes, fratres Petrus de Cambiago et Guillelmus de Vicomercato, ambo ordinis Predicatorum. Suprascripto anno et indictione, die iovis .XXII. mensis septembris.\n</09c22ec6-f18f-41ba-8f41-14e08e7d1f00>\n<3452831e-64b3-4423-8db9-9bd3d8cb8143>\nQuoddam dictum domine Carabelle de Toscanis\n     Domina Carabella uxor quondam ser Ami\u00e7onis Toscani, civitatis Mediolani Porte Romane, citata comparuit coram fratre Raynerio de Pirovano ordinis Predicatorum inquisitore, ut supra, dicens, sub debito prestiti iuramenti et penis quibus tenetur officio obligata, quod recordatur quod ipsa fuit in domo magistri Iacobi de Ferno ubi erant congregati ad unum prandium predictus magister Iacobus et Andreas Saramita et ser Danisius Cotta et presbiter Miranus et Iohanes Perusius et ser Ami\u00e7o Toscanus, maritus tunc domine Carabelle predicte, et Stephanus sertor, qui omnes erant de devotione et congregatione domine, idest sancte Guillelme. Iterum ibidem fuerunt quasi post dictum prandium ipsa domina Carabella testis et Alegrantia de Perusiis et Aydelina uxor Stephani de Crimella, et domina Bellacara uxor quondam ser Bonadei Karentani; et supervenit etiam ibi tunc soror Mayfreda de Pirovano ordinis Humiliatorum cum una sua sotia; et credit ipsa testis quod illa sotia erat soror Flordebellina filia suprascripti Andree Saramite; et omnes predicte persone post dictum prandium intraverunt quandam cameram dicte domus et in dicta camera coram suprascriptis omnibus dicta soror Mayfreda inter cetera dixit: \u201cEgo habeo vobis aliqua verba. Domina nostra apparuit michi et dixit michi quod debeam vobis dicere et annuntiare quod ipsa domina est Spiritus sanctus, et qui voluerint credere credant, et hoc voluit ut dicerem vobis ut omnes vos sitis inexcusabiles\u201d; et tunc dicta Aydelina respondit et dixit quod predicta domina, silicet sancta Guillelma, erat caro que crucifixa fuit in Christo super crucem; et tunc dictus Stephanus, maritus dicte Aydeline, et alii omnes multum clamaverunt super eam et multum reprehenderunt eam de illis verbis que ipsa Aydelina ibi dixit.\n    Item dixit dicta Carabella quod ipsa recordatur quod Franceschinus Malcol\u00e7atus et alii sotii sui cantaverunt semel, et nescit ipsa Carabella si pluries, in domo ipsius Carabelle cantionem factam ad honorem ipsius domine Guillelme in qua nominabant ipsam dominam Guillelmam esse Spiritum sanctum, presente et audiente ipsa Carabella; et eandem cantionem audivit cantari per predictum Franceschinum et sotios in domo suprascripte Alegrantie de Perusiis et non recordatur si alibi etiam audiverit predictam cantionem cantari.\n    Interrogata dicta domina Carabella si postquam audivit a dicta sorore Mayfreda quod ipsa Guillelma erat Spiritus sanctus et si postquam audivit cantari predictas cantiones, in quibus nominabant ipsam Guillelmam Spiritum sanctum, dedit predictis sorori Mayfrede et aliis devotis predicte Guillelme auxilium, consilium et favorem vel si fecit eis aliquod servitium, respondit et dixit quod postquam audivit a dicta sorore Mayfreda et eius sotiis quod dicta Guillelma erat Spiritus sanctus, ipsa Carabella comedit cum dicta sorore Mayfreda in domo Guillelmi Cutice cum dicta Alegrantia de Perusiis et domina Sibilia de Malcol\u00e7atis et dicta Aydellina.\n    Item dixit quod comedit cum Andrea Saramita et cum aliis consotiis suis devotis dicte Guillelme in domo suprascripte Alegrantie de Perusiis et pluries visitavit dictam sororem Mayfredam in domo sororum de Blassono, et fuit sibi familiaris et in pluribus aliis dedit auxilium et favorem dicte sorori Mayfrede et consotiis et devotis predicte Guillelme, visitando sepulcrum dicte Guillelme et recipiendo deposita cereorum et paramentorum et parando convivia in domo sua facta per devotos dicte Guillelme; que quidem omnia fiebant in reverentiam et venerationem et cultum predicte Guillelme.\n     Item dixit dicta domina Carabella quod si ipsa fuisset recordata de predictis, quando alia vice fuit coram inquisitore suprascripto, dixisset et confessa fuisset omnia que modo dixit, sed tunc non recordabatur de predictis et non fuit tunc requisita de predictis ab ipso inquisitore.\n     Actum Mediolani in ecclesia fratrum Predicatorum de Sancto Eustorgio, coram suprascripto fratre Raynerio inquisitore. Interfuerunt ibi testes, vocati et rogati, fratres Philippus de Mel\u00e7o et Guillelmus de Vicomercato, ambo ordinis Predicatorum. Die iovis .XXII. mensis septembris, .MCCC., indictione .XIIII. Traditum per Beltramum Salvagnium Porte Nove notarium officii inquisitionis.\n</3452831e-64b3-4423-8db9-9bd3d8cb8143>\n<15374c6b-8839-4c57-94a2-8df28a002e9d>\nQuoddam dictum ser Danisii Cotte\n     Ser Danisius filius quondam domini Sarandi Cotte, civitatis Mediolani Porte Nove, comparuit coram suprascripto fratre Raynerio de Pirovano inquisitore in termino sibi assignato per ipsum inquisitorem, cui ipse inquisitor legit quoddam dictum quod ipse ser Danisius dixit coram suprascripto inquisitore, suprascripto anno die mercurii proxime preterito; et interrogatus ab ipso inquisitore si ipse ser Danisius vult aliquid addere, diminuere vel mutare predicto suo dicto, respondit et dixit quod recordatur quod, cum ipse esset in mensa cum predictis sotiis suis quos ipse nominavit in predicto suo dicto, soror Mayfreda de Pirovano ordinis Humiliatorum supervenit ibi cum una sua sotia et salutavit eos omnes et subiunxit: \u201cVos omnes comeditis de uno pane et bibitis de uno vino, sed non estis omnes de uno corde et una voluntate\u201d.\n     Interrogatus dictus ser Danisius ab ipso inquisitore quid ipse credit dictam sororem Mayfredam voluisse intelligere per illa verba, respondit et dixit quod ipse credit quod dicta soror Mayfreda voluit dicere et intelligere per verba illa quod non omnes, qui erant ibi in illo convivio, credebant quod Guillelma predicta esset Spiritus sanctus, sed aliqui de eis sic credebant et aliqui ex eis non hoc credebant.\n     Item dixit dictus ser Danisius quod post illud predictum convivium omnes, qui et que ibi erant, intraverunt quandam cameram dicti magistri Iacobi de Ferno in eodem hospitio et in dicta camera dicta soror Mayfreda dixit, suprascripto ser Danisio presente et presentibus omnibus aliis sotiis suis, viris et mulieribus, inter alia verba quod predicta Guillelma erat Spiritus sanctus.\n     Interrogatus quare predicta non dixit in alio suo dicto quod ipse dixit coram dicto inquisitore suprascripto die mercurii, respondit et dixit quod tunc non recordabatur de predictis verbis dictis per ipsam sororem Mayfredam, nec quod ipsa soror Mayfreda fuisset ibi; sed modo recordatur de predictis, quia domina Alegrantia de Perusiis reduxit ipsum ser Danisium in memoria predictorum dictorum per ipsam Mayfredam.\n     Interrogatus dictus ser Danisius ab ipso inquisitore, sub iuramento et penis quibus tenetur officio obligatus, si unquam alibi audivit dici ab Andrea Saramita vel aliqua alia persona vel si sciebat aut credebat quod dicti Andreas et soror Mayfreda et alii de dicta devotione vel secta predicte Guillelme crederent et docerent quod ipsa Guillelma erat Spiritus sanctus, respondit et dixit quod ipse bene audivit dici quod dicta Guillelma erat Spiritus sanctus, sed nescit ubi nec a quibus; et hoc solo modo audivit postquam Andreas Saramita hoc anno captus et detentus fuit per inquisitores, et in domo magistri Iacobi de Ferno in qua celebratum fuit dictum convivium ubi predicta Mayfreda dixit quod dicta Guillelma erat Spiritus sanctus.\n     Interrogatus dictus ser Danisius qui erant illi, qui fuerunt in predicto convivio, qui tunc credebant quod ipsa Guillelma esset Spiritus sanctus, ut dicebat eis tunc dicta soror Mayfreda, respondit et dixit quod sine dubio credebat tunc quod dicti Andreas et soror Mayfreda et Aydelina uxor Stephani de Crimella, et ser Ami\u00e7o Toschanus et domina Bellacara uxor Bonadei Karentani essent illi qui crederent tunc quod dicebat et credebat predicta soror Mayfreda, videlicet quod predicta Guillelma erat Spiritus sanctus.\n     Interrogatus si postquam audivit a dicta sorore Mayfreda quod predicta Guillelma erat Spiritus sanctus et postquam cognovit dictum Andream et suos consotios hoc credere, dedit eis aliquod consilium, auxilium vel favorem, respondit et dixit quod non, nisi, sicut dixit supra in alio suo dicto, quod fuit in Clarevale ad venerationem predicte Guillelme et in diversis conviviis factis in diversis locis per devotos ipsius Guillelme.\n     Item dixit ipse ser Danisius quod audivit a magistro Iacobo de Fernos, iam sunt plures anni et pluribus vicibus, quod cito appareret et esset una magna solempnitas.\n     Interrogatus ipse ser Danisius quod credebat quod dictus magister Iacobus vellet dicere et intelligere per illa verba, respondit et dixit quia credebat quod illa Guillelma debebat resurgere istis temporibus ante generalem resurrectionem.\n     Item dixit dictus ser Danisius quod audivit a Carmeo de Crema, iam sunt anni .XXII. et plures, quod per illam Guillelma Iudei et Sarraceni deberent venire ad fidem et salvationem.\n     Actum Mediolani in domo fratrum Predicatorum, in camera ubi fit officium inquisitionis heretice pravitatis, coram suprascripto fratre Raynerio inquisitore. Interfuerunt ibi testes, vocati et rogati, fratres Arnulfus Vegus et Crescinus Camogia, ambo ordinis Predicatorum, .MCCC., die dominico .XXV. mensis septembris, indictione .XIIII. Traditum per suprascriptum Beltramum Salvagnium notarium dicti officii inquisitionis.\n</15374c6b-8839-4c57-94a2-8df28a002e9d>\n<e9a66cdf-d502-4651-ad93-5eea183b0c21>\nQuoddam dictum Francischi de Garbagnate\n     Francischus clericus, filius domini Gasparri de Garbagnate, civitatis Mediolani Porte Cumane foris, citatus comparuit coram suprascripto fratre Raynerio de Pirovano inquisitore, ut supra, et interrogatus dictus Francischus a suprascripto inquisitore, sub iuramento et penis quibus tenetur et est inquisitionis officio obligatus, quod ipse Francischus intelligebat per hoc quod ipse scripsit in quibusdam suis litteris, videlicet: \u201cSciatis quod sum sanus et illaris et quod de vobis et domino meo, domino vicario totaque eius familia cupio audire\u201d, respondit et dixit quod per illum suum dominum vicarium intelligebat sororem Mayfredam de Pirovano ordinis Humiliatorum, quam ipse Francischus credebat debere esse vicarium in terra Guillelme,\nque sepulta fuit apud monasterium Clarevalis; quam quidem Guillelmam ipse dicebat et credebat esse Spiritum sanctum, sicut ipse Francischus credit se dixisse et confessus fuisse coram inquisitoribus in alio dicto suo; per \u201ctotam familiam\u201d intelligebat omnes illos et illas, qui et que, erant de conventiculo et congregatione et devotione dicte Guillelme.\n    Item dixit dictus Francischus quod ipse emit unum drapum pulcherrimum, pro libras quinque et solidos decem de grossis, et unam toaliam deauratam pro calice, pro pretio solidorum novem de grossis.\n    Item dixit quod ipse emit unam toaliam octo brachiorum vel idcirca de sita alba laboratam de auro et sita rubea in utroque capite, pro pretio librarum trium et solidorum .V. de grossis.\n    Item dixit quod ipse emit unum drapum ultramarinum vergatum de sita et auro, pro pretio solidorum vigintiquinque vel viginti septem de grossis; que quidem omnia emit ad cultum et venerationem predicte Guillelme, sive Spiritus sancti.\n    Item dixit quod per \u201cDomine Dei gratie\u201d, quod scripsit in salutatione quarundam aliarum suarum litterarum, intelligebat sororem Mayfredam de Pirovano et pro \u201cPrimo unigenito\u201d, quod in eadem salutatione continetur, intelligebat Andream Saramitam, qui Andreas primo instructus fuit ab ipsa Guillelma in credentia predictorum errorum, et ideo dicta Guillelma appellabat ipsum Andream \u201cprimogenitum\u201d, ut dicebat dicta soror Mayfreda dicto Francischo.\n    Item dixit ipse Francischus quod preter illos et illas, quos et quas nominavit in quodam alio dicto suo scripto per Mayfredum de Cera notarium officii, die dominico .XXIIII. mensis augusti proxime preterito, quos et quas dixit fuisse de credentia suprascripte Guillelme et errorum eius erant infrascripte persone videlicet soror Petra antiqua soror domus Humiliatarum de Blassono Mediolani, et Beltraminus et Maxinus fratres filii Ambrosii de Massallia, et Paraclitollus filius magistri Iacobi de Ferno, et domina Contessa que stat ad Fontegium, et Biancha serviens domine Sibilie de Malcol\u00e7atis, et domina Petra uxor quondam domini Mirani de Garbagnate, et quondam Cara uxor fratris Girardi de Novazano tertii Ordinis, et domina Ricadona mater quondam Andree Saramite, et soror Melior soror dicti Andree, et domina Bononia quondam mater Simonis Montenarii.\n    Item dixit ipse Francischus quod per .XV. dies et plus ante istam citationem venit coram fratre Guidone inquisitore et voluit dicere coram ipso omnia suprascripta, que modo addidit primo dicto suo; sed ipse frater Guido inquisitor non curavit audire, sed dixit quod sciebat omnia predicta.\n     Item dixit dictus Francischus quod ipse fecit duas cantiones ad honorem dicte Guillelme, idest Spiritus sancti, in quibus ipse Francischus nominabat ipsam Guillelmam Spiritum sanctum; quas cantiones, vel alias, domina Karabella de Toschanis petebat quod predictus Francischus cantaret coram ea.\n     Actum Mediolani in domo fratum Predicatorum, in camera ubi fit officium inquisitionis heretice pravitatis, coram suprascripto fratre Raynerio inquisitore. Interfuerunt ibi testes, vocati et rogati, fratres Anricus de Rippa et Emanuel de Vale et Conradus de Martinonis, omnes ordinis fratrum Predicatorum. Millesimo trecentesimo, die mercurii .V. mensis octubris, indictione quartadecima. Traditum per Beltramum Salvagnium civitatis Mediolani Porte Nove, notarium officii inquisitionis heretice pravitatis.\n</e9a66cdf-d502-4651-ad93-5eea183b0c21>\n</c1b832b9-3b8e-4d5c-a455-cd1f471ade32>\n<f593c7b9-1787-4e8d-863a-8501f51699c4>\n<64adde01-2503-4a3b-b8d7-5076692a29ce>\n     IV Quaternus imbriviaturarum Beltrami Salvagnii, civitatis Mediolani Porte Nove, notarii officii inquisitionis, factarum coram inquisitoribus heretice pravitatis.\n</64adde01-2503-4a3b-b8d7-5076692a29ce>\n<535d62ce-5ca8-4c87-bc8c-9db34ffab87b>\nRelatio Bal\u00e7arri de Monteorfano servitoris officii inquisitionis\n     In nomine Domini, amen. Anno a nativitate Eiusdem millesimo trecentesimo, die mercurii quinto mensis octubris, indictione quartadecima, coram fratribus Guidone de Cochenate et Raynerio de Pirovano ordinis Predicatorum, inquisitoribus heretice pravitatis in Lombardia et Marchia Ianuensi auctoritate sedis apostolice deputatis, dixit et protestatus fuit Bal\u00e7arrus de Monteorfano, publicus servitor comunis Mediolani et officii inquisitionis heretice pravitatis, se de mandato dictorum inquisitorum ivisse die martis proximo preterito ad domos habitationis Francischi clerici filii domini Gasparri de Garbagnate, et Franceschini filii quondam domini Beltrami Malcol\u00e7ati, et precepisse dicto Francischo de Garbagnate in propria persona et domine Sibillie matri dicti Franceschini Malcol\u00e7ati, nomine ipsius Franceschini, precepto suprascriptorum inquisitorum ut ipsi et quilibet eorum suprascripto die martis ante horam vesperarum compareant coram suprascriptis inquisitoribus.\n</535d62ce-5ca8-4c87-bc8c-9db34ffab87b>\n<b27fe70f-14b5-448d-b094-289e7563dc8b>\nIuramentum domine Sibilie de Malcol\u00e7atis\n     Domina Sibilia uxor quondam domini Beltrami Malcol\u00e7ati, civitatis Mediolani Porte Nove, venit coram fratre Raynerio de Pirovano ordinis Predicatorum, inquisitore heretice pravitatis in Lombardia et Marchia Ianuensi auctoritate deputato, et iuravit de parendis mandatis ecclesie et dicti inquisitoris et aliorum inquisitorum et dicere veritatem de se et de aliis, et cetera, secundum modum et formam officii inquisitionis sibi diligenter expositam et expressam\n     Actum Mediolani in ecclesia Sancti Eustorgii fratrum Predicatorum, coram suprascripto fratre Raynerio inquisitore. Interfuerunt ibi testes, vocati et rogati, frater Lafranchus de Ami\u00e7is de Pergamo inquisitor et frater Philippus de Mel\u00e7o, ambo ordinis Predicatorum, et domini Baxanus et Finatius fratres, filii quondam domini Aliprandi de Mandello, ambo civitatis Mediolani. Suprascripto anno et indictione, die iovis sexto mensis octubris. Traditum per Beltramum Salvagnium, civitatis Mediolani Porte Nove, notarium officii inquisitionis heretice pravitatis.\n</b27fe70f-14b5-448d-b094-289e7563dc8b>\n<922f794d-bd42-4e1e-a5a9-b92996c3ee00>\nAbsolutio facta per inquisitorem domine Sibilie de Malcol\u00e7atis\n     Suprascripta domina Sibilia de Malcol\u00e7atis pronuntiata excomunicata tamquam credens et fautris hereticorum per fratres Guidonem de Cochenato et Raynerium de Pirovano ordinis Predicatorum, inquisitores heretice pravitatis, et cetera, ut supra, comparuit coram suprascripto fratre Raynerio inquisitore, rogans et supplicans quatenus ipsam absolveret a vinculo excomunicationis quam incurrisset occasione alicuius heresis vel favoris heretice pravitatis, et spetialiter false doctrine sororis Mayfrede de Pirovano et Andree Saramite. Unde ipse frater Raynerius inquisitor, ut supra, eius precibus condescendens, recepto prius iuramento de parendis mandatis ecclesie et dicti inquisitoris et aliorum inquisitorum, salvis aliis iuramentis et obligationibus per eam alias factis coram inquisitoribus, absolvit eam dominam Sibilliam ab omni vinculo excomunicationis tantum et de confessis solum, et restituit eam sacramentis ecclesie; et precepit dictus frater Raynerius inquisitor suprascripte domine Sibillie ut omnia et singula que in suis abiurationibus, promissionibus et obligationibus per eam factis coram inquisitoribus hereticorum et precepta sibi facta, et de cetero fatienda per ipsum inquisitorem vel alios inquisitores, debeat integre servare et non contravenire; alioquin si contrarium faceret ex certa scientia vel conscientia in aliquo capitulo in eandem sententiam excomunicationis, in qua ante istam absolutionem erat, recideret ipso facto, cum ex hoc appareat contrafatientem non vere fuisse conversam, sed ficte et simulate iurasse et abiurasse.\n     Actum Mediolani in suprascripta ecclesia, coram predicto fratre Raynerio inquisitore, presentibus suprascriptis testibus. Suprascripto anno et die et indictione. Traditum per suprascriptum notarium.\n</922f794d-bd42-4e1e-a5a9-b92996c3ee00>\n<c6115dca-27f1-4a22-832c-92a11c93457e>\nAbiuratio et obligatio dominarum Catelle et Petre de Oldegardis\n     Domina Catella uxor domini Leonis Oldegardi et domina Petra uxor domini Thomaxii Oldegardi, civitatis Mediolani Porte Nove, citate per Bal\u00e7arrum de Monteorfano, servitorem comunis Mediolani et officii inquisitionis de mandato fratris Guidonis de Cochenato ordinis Predicatorum, inquisitoris heretice pravitatis in Lombardia et Marchia Ianuensi auctoritate sedis apostolice deputati, comparuerunt coram fratre Raynerio de Pirovano predicti ordinis similiter inquisitore, et abiuraverunt omnem heresim, credentiam, favorem et receptationem et defensionem heretice pravitatis cuiuscumque secte, et iuraverunt dicere veritatem de se et de aliis, et cetera, et promiserunt et se obligaverunt et renuntiaverunt in omnibus et per omnia secundum modum et formam officii inquisitionis eis et cuilibet dilligenter expositam et expressam, sub pena librarum .XXV. imperialium, pro qualibet earum quam penam totiens incurrant et incurrere debeant, et cetera, secundum predictum modum et formam.\n     Actum Mediolani in ecclesia fratrum Predicatorum de Sancto Eustorgio, coram suprascripto fratre Raynerio inquisitore. Interfuerunt ibi testes, vocati et rogati, fratres Gregorius de Buxero et Albertus Corbella et Gasparrinus de Tertio, omnes ordinis Predicatorum, .MCCC., die lune .X. mensis octubris, indictione .XIIII. Traditum per suprascriptum Beltramum Salvagnium notarium, ut supra.\n</c6115dca-27f1-4a22-832c-92a11c93457e>\n<576b4fff-360f-4c60-b909-63fb00fbe830>\nQuoddam dictum fratris Girardi de Nova\u00e7ano\n     Frater Girardus de Nova\u00e7ano filius quondam Gualterii, tertii Ordinis, civitatis Mediolani Porte Cumane foris, citatus per Bal\u00e7arrum de Monteorfano servitorem officii inquisitionis, de mandato suprascripti fratris Guidonis de Cochenato ordinis Predicatorum inquisitoris, ut supra, comparuit coram ipso inquisitore; cui dictus inquisitor legit quoddam dictum quod ipse frater Girardus dixit coram fratre Lafrancho de Ami\u00e7is de Pergamo dicti ordinis, similiter inquisitore, suprascripto anno, die lune .XVIII. mensis iulii proxime preterito, scriptum per Beltramum Salvagnium notarium officii inquisitionis; et quia interrogatus ibi si ipse scivit vel audivit aliquid de Guillelma, que sepulta erat apud monasterium Clarevalis, quod esset vel esse videretur contra fidem catholicam, et respondit quod pluries audivit ab Andrea Saramita quod ipsa Guillelma debebat resurgere, et quod ipse Andreas et alii quamplures expectabant eam resurrecturam, et quod de ista credentia erant multe persone, et quod iam sunt anni .XV. quod hoc audivit; interrogatus modo a suprascripto fratre Guidone inquisitore, sub debito prestiti iuramenti et penis quibus tenetur officio obligatus, si dictus Andreas dixit dicto fratri Girardo testi predicta verba per modum inducendi eum ad hoc credendum, respondit quod nescit.\n    Interrogatus si predicta unquam audivit ab aliqua alia persona, respondit quod sic comuniter dicebatur ab hominibus, sed alias non audivit hec ab aliqua persona de devotis dicte Guillelme.\n    Interrogatus dictus frater Girardus si ipse credit quod hoc credere sit contra fidem catholicam, respondit quod sic.\n    Interrogatus si ipse unquam hoc credidit, respondit quod non.\n    Interrogatus ipse frater Girardus si unquam accusavit dictum Andream de predictis alicui inquisitori, respondit non, nisi quando fuit requisitus per suprascriptum fratrem Lafranchum inquisitorem, ut supra.\n    Interrogatus quare hoc non dixit coram fratre Thoma Cumano inquisitore quando fuit citatus et comparuit coram eo, modo possunt esse anni .IIII. vel idcirca, respondit quia non recordabatur tunc de predictis; sed tunc dixit dicto Andree: \u201cCavete vobis a me, nec dicatis michi talia de domina Guillelma, quia ego iuravi in manibus inquisitoris\u201d; et dixit etiam dictus frater Girardus uxori sue quod ipsa hoc non crederet.\n    Item quia in ipso dicto suo dixit dictus frater Girardus quod dictus Andreas et alie persone devote ipsius Guillelme fecit tunc temporis fieri quasdam vestes pretiosas deauratas et subtulares deauratos et unam cassam et plura alia ornamenta pro ipsa Guillelma, quam expectabant resurrecturam, et quod dictas vestes et dictos subtulares et dictam cassam dictus frater Girardus vidit in domo dicti Andree, modo sunt anni .XV. vel idcirca, et quod ipse audivit non solum tunc, sed ab ipso tempore citra; interrogavit modo dictus frater Guido inquisitor dictum fratrem Girardum si predicta dixit coram suprascripto fratre Thoma inquisitore quando comparuit coram eo, modo possunt esse anni .IIII., ut supra, respondit quod non, quia non recordabatur de predictis.\n     Item quia dictus frater Girardus dixit coram suprascripto fratre Lafrancho inquisitore, in predicto dicto suo, quod audivit a dicto Andrea quod Guillelma habuerat quinque plagas in corpore suo similes plagis Yhesu Christi et hoc idem audiverat a quadam muliere, que nominatur Aydelina uxor Stephani de Crimella, quod ipsa viderat eas plagas et eas terserat; interrogatus modo dictus frater Girardus a suprascripto fratre Guidone inquisitore si predicta dixit coram suprascripto fratre Thoma inquisitore, respondit quod non recordatur, nec credit quod ipse hoc dixit.\n     Item quia ibidem dixit dictus frater Girardus quod dictus Andreas et complices sui, vel devoti et devote dicte Guillelme, fatiunt tria solempnia festa in anno ad honorem dicte Guillelme, unum silicet in festo sancti Bartolomei quando defuncta est, et aliud de mense octobris quando translatatum fuit corpus suum apud monasterium Clarevalis, et aliud in Pentecoste: quia dixit ipse Andreas quod Spiritus sanctus est ipsa Guillelma et quod Spiritus sanctus resuscitabit in ea; interrogatus dictus frater modo a suprascripto fratre Guidone inquisitore quomodo ipse scit quod illi devoti fatiunt predicta festa, respondit quia ipsemet ibat cum eis ad dicta festa ad monasterium Clarevalis et fatiebat oblationes cum eis et cum eis ibat ad convivia.\n     Item quia ibidem dixit quod dictum primum festum fiebat ad honorem ipsius Guillelme, quia tunc defuncta erat et secundum tunc translatum fuerat corpus eius, interrogatus modo per suprascriptum fratrem Guidonem inquisitorem quomodo ipse frater Girardus scit quod ipsi propter suprascriptas causas facerent predicta festa, respondit quia ipse Andreas et alii devoti dicte Guillelme dixerunt sibi hoc, et quod ipse propter hoc ad honorem ipsius Guillelme ibat cum eis.\n     Interrogatus si predicta dixit coram fratre Thoma inquisitore predicto quando comparuit coram eo, modo sunt anni quatuor, respondit quod non recordatur quod dixerit predicta coram eo.\n     Item quia ibidem dixit ipse frater Girardus quod invenit, modo sunt anni .XVI., in quodam psalterio dicti Andree quandam cartam de palperio in qua scriptum erat quod Filii Spiritus sancti erant dispersi et in carcere positi, et interrogatus ab ipso fratre Lafrancho inquisitore quid hoc vellet dicere, respondit quod hoc dicebat quia inquisitores citaverant aliquos ex devotis ipsius Guillelme; interrogatus modo ab ipso fratre Guidone inquisitore quomodo scit quod sic intelligeretur illa scriptura, que scriptura erat in dicta carta, respondit quod presumptionem et quia sic scriptum erat in dicta carta.\n     Interrogatus iterum si de predicta carta dixit aliquid coram suprascripto fratre Thoma inquisitore quando comparuit coram eo, modo sunt anni quatuor, respondit non, quia tunc non recordabatur.\n     Item quia ibidem requisitus a suprascripto fratre Lafrancho inquisitore ut ipse frater Girardus nominaret devotos dicte Guillelme nominavit eos, silicet predictum Andream et Albertonum de Novate et ceteros ibi scriptos; interrogatus modo a suprascripto fratre Guidone quomodo scit quod ipsi erant devoti dicte Guillelme, respondit quia ipse Andreas erat principalis et quia ipse ibat cum eis et ipsi cum eo in Clarevale ad festa et solempnitates que fiebant ad honorem dicte Guillelme.\n     Actum Mediolani in domo fratrum Predicatorum, in camera officii inquisitionis, coram suprascripto fratre Guidone inquisitore. Interfuerunt ibi testes, vocati et rogati, fratres Thodeschinus Ianuensis et Gregorius de Buxero et Albertus Vestiarius de Pergamo, omnes ordinis fratrum Predicatorum conventus Mediolani. Millesimo trecentesimo, die sabbati .XV. mensis octubris, indictione quartadecima. Traditum per Beltramum Salvagnium, civitatis Mediolani Porte Nove, notarium officii inquisitionis.\n</576b4fff-360f-4c60-b909-63fb00fbe830>\n<e6a2ee02-649b-4534-8afb-5c4dc583bb13>\nQuoddam dictum Stephani de Crimella\n     Stephanus de Crimella, civitatis Mediolani Porte Ticinensis, citatus comparuit coram suprascripto fratre Guidone inquisitore; cum ipse Stephanus dixerit in quodam dicto quod ipse dixit coram fratre Raynerio de Pirovano ordinis Predicatorum similiter inquisitore, scripto per me Beltramum Salvagnium notarium, suprascripto anno, die martis vigesimo septembris. indictione .XIIII., quod semel in domo magistri Iacobi de Ferno, in qua ipse erat cum uxore sua et aliis ibi nominatis, soror Mayfreda de Pirovano dixit pluries replicando, ipso Stephano audiente et aliis presentibus: \u201cDomina nostra dixit mihi quod vobis debeam dicere quod ipsa est Spiritus sanctus, et ego vobis dico licet inter vos sint multi Thome, hoc est increduli\u201d, et loquebatur de Guillelma; et Aydelina uxor ipsius Stephani tunc respondit: \u201cEgo bene credo quod ipsa sit Spiritus sanctus\u201d, et ipse Stephanus multum clamavit super eam et reprehendit eam de illis verbis que ipsa Aydelina uxor sua tunc dixit; interrogatus modo a suprascriptro fratre Guidone inquisitore, sub debito iuramenti et penis quibus tenetur officio obligatus, si scivit quod dicta Aydelina, uxor sua, postea iverit ad festa que fiebant per Andream Saramitam et sororem Mayfredam et alios devotos et devotas dicte Guillelme in venerationem suprascripte Guillelme, et quod ipsa illuminaret ymagines ipsius Guillelme, et quod alia faceret in venerationem ipsius Guillelme et ad petitionem dicte sororis Mayfrede, respondit quod ipse bene scivit quod dicta uxor sua bene fatiebat omnia predicta, nec unquam sibi prohibuit ne predicta faceret.\n    Actum Mediolani in domo fratrum Predicatorum, in camera ubi fit officium inquisitionis heretice pravitatis, coram suprascripto fratre Guidone inquisitore. Interfuerunt ibi testes, vocati et rogati, fratres Rugerius de Carcano et Albertus Vestiarius de Pergamo, ambo ordinis Predicatorum, .MCCC., die mercurii .XVIIII. octubris, indictione .XIIII. Traditum per Beltramum Salvagnium notarium officii inquisitionis.\n</e6a2ee02-649b-4534-8afb-5c4dc583bb13>\n<397ba92d-579b-4126-9be8-4d1e71090d7e>\nQuoddam dictum fratris Girardi de Nova\u00e7ano\n    Frater Girardus tertii Ordinis, filius quondam Gualterii de Nova\u00e7ano, civitatis Mediolani Porte Cumane foris, citatus comparuit coram suprascripto fratre Guidone inquisitore et interrogatus dictus frater Girardus a suprascripto inquisitore, sub iuramento et penis quibus tenetur officio obligatus, si postquam ipse fuit coram fratre Thoma Cumano inquisitore, modo sunt anni .IIII, ut dixit in quodam dicto suo quod ipse frater Girardus dixit coram suprascripto fratre Guidone suprascripto anno, die sabbati proxime preterito, scivit quod Cara, quondam uxor sua, iret ad festa et solempnitates et convivia que fiebant per devotos domine Guillelme ad honorem et devotionem ipsius Guillelme, et quod alia faceret in venerationem et reverentiam ipsius Guillelme, respondit quod bene scivit quod ipsa quondam uxor sua bene ibat et fatiebat predicta, sed ipse non prohibuit ei ne iret ad predicta, sed bene dixit dicte quondam uxori sue: \u201cCave ne credas quod ipsa Guillelma sit Spiritus sanctus, sicut dicuntur credere alii devoti dicte Guillelme\u201d.\n     Interrogatus dictus frater Girardus ut nominet omnes illos et illas, quos et quas scit vel credit fuisse de credentia et devotione illius Guillelme, nominavit magistrum Iacobum de Ferno et magistrum Beltramum, eius filium, et Albertonum de Novate et Symoninum Collionum et Ottorinum et Franceschinum, filios domini Gasparri de Garbagnate, et Franceschinum Malcol\u00e7atum et Filixinum Karentanum et Langinum de Garbagnate et dominum Danixium Cottam et Albertum filium eius, et Stephanum de Crimella et presbiterum Miranum Roxam et donum Ubertinum monachum Clarevalis, qui erat sacrista eorum que utebantur circa sepulturam dicte Guillelme datum per dominum abbatem monasterii Clarevalis, et dominas Sibilliam de Malcol\u00e7atis et Aydelinam de Crimella et Bellacaram de Karentanis et Carabellam de Toscanis et Alegrantiam de Perusiis et Florem de Canturio et Benvenutam uxorem domini Gasparri de Garbagnate, et Bellam uxorem Iacobi de Garbagnate, et Dionese de Novate.\n     Interrogatus quomodo scit quod predicti et predicte essent de congregatione et devotione dicte Guillelme, respondit quia ipse frater Girardus ibat cum eis, et ipsi et ipse cum eo, ad solempnitates et convivia que fiebant in veneratione et cultu dicte Guillelme.\n     Actum Mediolani in domo fratrum Predicatorum, in camera ubi fit officium inquisitionis heretice pravitatis, coram suprascripto fratre Guidone inquisitore. Interfuerunt ibi testes, vocati et rogati, fratres Gregorius de Buxero et Gasparrinus de Tertio et Ambrosius Poronus, omnes ordinis Predicatorum, .MCCC., die mercurii .XVIIII. mensis octubris, indictione quartadecima. Traditum per suprascriptum Beltramum Salvagnium notarium, ut supra.\n</397ba92d-579b-4126-9be8-4d1e71090d7e>\n<d84d680d-e886-435d-8447-a6fc6cc798a8>\nQuoddam dictum ser Danisii Cotte civitatis Mediolani Porte Nove\n     Ser Danisius filius quondam domini Sarandi Cotte, civitatis Mediolani Porte Nove, citatus comparuit coram suprascripto fratre Guidone inquisitore, cui ser Danisio dictus inquisitor legit quoddam dictum quod ipse ser Danisius dixit coram fratre Raynerio de Pirovano ordinis Predicatorum similiter inquisitore, suprascripto anno, die mercurii .XXI. septembris, indictione .XIIII., scriptum per Beltramum Salvagnium notarium officii, et iterum unum aliud dictum quod ipse ser Danisius dixit coram suprascripto fratre Raynerio inquisitore suprascripto anno, die dominico .XXV. mensis septembris, scriptum per suprascriptum Beltramum notarium. Unde cum ipse ser Danisius dixerit in suprascripto secundo suo dicto quod soror Mayfreda de Pirovano dixerat in domo magistri Iacobi de Femo, eo domino Danisio presente et aliis ibi nominatis: \u201cVos omnes comeditis de uno pane et bibitis de uno vino, sed non estis omnes de uno corde et una voluntate\u201d, et interrogatus ibi ipse ser Danisius per suprascriptum fratrem Raynerium inquisitorem quod credit ipse ser Danisius quod ipsa soror Mayfreda vellet intelligere per illa verba, respondit ipse ser Danisius quia credit quod dicta soror Mayfreda voluit intelligere per verba illa quod non omnes qui erant in illo convivio credebant quod dicta Guillelma esset Spiritus sanctus, sed aliqui ex eis credebant et aliqui non credebant hoc.\n    Item, cum in eodem dicto suo, interrogatus fuit qui erant illi qui fuerunt in predicto convivio, qui tunc credebant quod ipsa Guillelma esset Spiritus sanctus ut dicebat eis tunc dicta soror Mayfreda, respondit et dixit quod sine dubio credebat tunc quod dicti Andreas et soror Mayfreda et Aydelina uxor Stephani de Crimella, et ser Arnigo Toschanus et domina Bellacara uxor Bonadei Karentani, essent illi qui crederent quod dicebat et credebat dicta soror Mayfreda, videlicet quod predicta Guillelma erat Spiritus sanctus.\n    Interrogatus modo dictus ser Danisius a suprascripto fratre Guidone inquisitore, sub iuramento et penis quibus tenetur inquisitionis officio obligatus, si tunc credebat et nunc credit quod hoc credere, silicet quod ipsa Guillelma sit Spiritus sanctus, sit hereticum et heresis, respondit quod tunc credebat et nunc credit quod sic.\n    Item cum ipse ser Danisius dixerit in eodem dicto quod ipse audivit a Carmeo de Crema, ipso Carmeo et dicta Guillelma viventibus iam sunt anni .XXII. et plus, quod per illam Guillelmam Iudei et Sarraceni deberent venire ad fidem et salvationem; interrogatus modo dictus ser Danisius a suprascripto fratre Guidone inquisitore si tunc credebat et nunc credit quod hoc credere, silicet quod per illam Guillelmam Iudei et Sarraceni deberent venire ad fidem et salvationem, sit hereticum et heresis, respondit quod tunc credebat et nunc credit quod illud credere sit hereticum et heresis.\n     Item dixit dictus ser Danisius coram suprascripto fratre Guidone inquisitore, sub debito prestiti iuramenti, quod predicta Guillelma, dum viveret, dixit, ipso ser Danisio audiente, Andree Saramite et cuidam sotio dicti Andree: \u201cVos estis fatui quod dicitis de me et creditis quod non est. Ego sum nata de homine et femina\u201d.\n     Interrogatus dictus ser Danisius si scit vel credit quare ipsa Guillelma hoc dixerit, respondit quod ipse credit quod ipsa hoc dixerit propter ea que modo apparuerunt, videlicet quia dicebant aliqui et credebant quod ipsa Guillelma esset Spiritus sanctus.\n     Actum Mediolani in domo fratrum Predicatorum, in camera ubi fit officium inquisitionis heretice pravitatis, coram suprascripto fratre Guidone inquisitore. Interfuerunt ibi testes, vocati et rogati, fratres Paulus de Lasalla et Ambrosius Poronus, ambo ordinis Predicatorum, et Mayfredus de Cera, civitatis Mediolani Porte Ticinensis foris, .MCCC. die iovis .XXVII. mensis octobris, indictione .XIIII. Traditum per Beltramum Salvagnium civitatis Mediolani Porte Nove, notarium officii inquisitionis heretice pravitatis.\n</d84d680d-e886-435d-8447-a6fc6cc798a8>\n<89cb1e3a-03f6-4047-951e-d52d3cd1c151>\nQuoddam dictum Stephani de Crimella\n     Stephanus de Crimella, civitatis Mediolani Porte Ticinensis, citatus comparuit coram suprascripto fratre Guidone inquisitore cui Stephano dictus frater Guido inquisitor legit quoddam dictum suum quod ipse dixit coram fratre Raynerio de Pirovano inquisitore, suprascripto anno, die mercurii .XXI. septembris proxime preteriti, scriptum per me Beltramum Salvagnium notarium infrascriptum; et cum ipse Stephanus dixerit in predicto dicto suo quod soror Mayfreda de Pirovano, eo Stephano presente et audiente et aliis ibi nominatis, dixit ei et aliis pluries replicando hec verba: \u201cDomina nostra michi dixit quod vobis debeam dicere quod ipsa est Spiritus sanctus et ego vobis dico, licet inter vos sint multi Thome, hoc est increduli\u201d, et loquebatur de dicta Guillelma; et quod Aydelina, uxor ipsius Stephani, que erat ibi presens, tunc respondit: \u201cEgo bene credo quod ipsa Guillelma sit Spiritus sanctus\u201d, et quod ipse Stephanus clamavit super eam et vituperavit eam de illo verbo quod ipsa dixerat.\n     Interrogatus modo a dicto fratre Guidone inquisitore sub iuramento et penis quibus tenetur officio obligatus, quare clamavit super eam et vituperavit eam, respondit quia ipsa male dicebat et male credebat, quia ipse Stephanus tunc credebat et nunc credit quod hoc credere vel dicere esset hereticum et heresis et contra fidem catholicam, silicet quia ipsa Guillelma esset Spiritus sanctus.\n     Actum Mediolani, in domo fratrum Predicatorum, in camera ubi fit officium inquisitionis heretice pravitatis, coram suprascripto fratre Guidone inquisitore. Interfuerunt ibi testes, vocati et rogati, fratres Paulus de Lasalla et Mayfredus de Modoetia et Gregorius de Buxero, omnes ordinis Predicatorum, et predictus Mayfredus de Cera, .MCCC., die iovis .XXVII. mensis octobris, indictione .XIIII. Traditum per Beltramum Salvagnium, civitatis Mediolani Porte Nove, notarium officii inquisitionis heretice pravitatis.\n</89cb1e3a-03f6-4047-951e-d52d3cd1c151>\n<a784637e-5401-4dc4-aa98-0d155895dffd>\nAbsolutio excomunicationis dominarum Catelle et Petre de Oldegardis\n     Domina Catella uxor domini Leonis Oldegardi et domina Petra uxor domini Thomasii Oldegardi, civitatis Mediolani Porte Nove parrocchie Sancti Petri ad Cornaredum, quelibet earum sponte non coacte nec requisite venerunt ad fratrem Guidonem de Cochenato ordinis Predicatorum inquisitorem, ut supra, et petentes misericordiam ab eo fuerunt confesse coram eo inquisitore quod ipse et quelibet earum instructe fuerant per Andream Saramitam et sororem Mayfredam de Pirovano quod Guillelma, que sepulta erat apud monasterium Clarevalis, Mediolanensis diocesis, erat Spiritus sanctus et quod in ea erat substantia Spiritus sancti et divinitas et alia, prout in earum confessionibus scriptis per fratrem Leonardum Pergamensem ordinis Predicatorum, hoc anno, de mense augusti proxime preterito continentur. Primo abiurata per eas et quamlibet earum omni heresi et spetialiter predicta heresi eis et cuilibet earum instructa et predicata per predictos Andream et sororem Mayfredam, unde ipse frater Guido inquisitor, ut supra, absolvit eas dominas et quamlibet earum ab omni vinculo excomunicationis quam incurrissent predicta occasione, et precepit dictus frater Guido inquisitor predictis dominabus Katelle et Petre et cuilibet earum quod predictam credentiam et doctrinam sibi predicatam dicerent et confiterentur confessoribus suis, et exinde seu pro predictis facerent illam penitentiam quam eis et cuilibet earum iniungerent confessores sui. Et insuper dictus frater Guido inquisitor ad instantiam earum et cuiuslibet earum et etiam multarum aliarum personarum catholicarum et reverendarum, attendens potius earum et cuiuslibet earum simplicitatem quam malitiam in predictis, et videns earum contrictionem et sperans earum plenam et perfectam conversionem, absolvit eas et quamlibet earum ab omni alia pena quam incurrissent predicta occasione vel incurrisse dici possent. Et de predictis precepit dictus frater Guido inquisitor mihi infrascripto Beltramo Salvagnio notario ut unum et plura unius tenoris facerem instrumenta.\n     Actum Mediolani in domo fratrum Predicatorum, in camera ubi fit officium inquisitionis heretice pravitatis, coram dicto fratre Guidone inquisitore. Interfuerunt ibi testes, vocati et rogati, fratres Albertus Corbella et Gregorius de Buxero et Bolgarinus de Calvo conversus, omnes ordinis Predicatorum, et Philippus filius quondam Oliverii de Capiate, civitatis Mediolani Porte Ticinensis, omnes noti dicti fratris Guidonis inquisitoris, .MCCC., die martis .XXVIIII. mensis novembris, indictione .XIIII. Traditum per suprascriptum Beltramum Salvagnium notarium.\n</a784637e-5401-4dc4-aa98-0d155895dffd>\n<b5080963-5812-4617-8fc0-fd2e04ef5080>\nLicenda data magistro Iacobo de Ferno deponendi cruces\n     Magister Iacobus de Ferno fixicus, filius quondam item magistri Iacobi de Ferno, civitatis Mediolani Porte Vercelline, cui dictus frater Guido inquisitor, ut supra, preceperat quod ipse portaret duas cruces crocei coloris, unam ante pectus et aliam post spatulas, ut patet per cartam traditam per Mayfredum de Cera notarium officii inquisitionis, suprascripto anno, die sabbati .X. mensis septembris, indictione .XIIII., comparuit coram suprascripto fratre Guidone inquisitore humiliter supplicans quod ipse daret sibi licentiam deponendi dictas cruces; cuius humilitati dictus frater Guido attendens et quod eas cruces patienter recepit et humiliter portavit, recitatis primo coram suprascripto magistro Iacobo, et quibusdam aliis suis amicis qui cum eo erant, et abiuratione et iuramento et obligatione factis per ipsum magistrum Iacobum in manibus inquisitoris et culpis et penis que in sententia lata per ipsum inquisitorem contra dictum magistrum Iacobum continentur, dictus frater Guido inquisitor, ut supra, concessit et dedit ipsi magistro Iacobo parabolam et licentiam deponendi dictas cruces, que sibi imposite fuerunt propter excessus per eum commissos in heretica pravitate, salva tamen in omnibus aliis sententia contra eum lata per suprascriptum fratrem Guidonem et in suo robore duratura.\n    Actum Mediolani in domo fratrum Predicatorum, in camera ubi fit officium inquisitionis heretice pravitatis, coram suprascripto inquisitore et inde rogatum est per me notarium infrascriptum fieri publicum instrumentum. Interfuerunt ibi testes, vocati et rogati, fratres Raynerius de Terdona et Gregorius de Buxero, ambo ordinis Predicatorum, et magister Beltramus fixicus, filius suprascripti magistri Iacobi, civitatis Mediolani Porte Vercelline, .MCCC., die lune, V. mensis decembris, indictione quartadecima. Traditum per Beltramum Salvagnium notarium officii inquisitionis.\n</b5080963-5812-4617-8fc0-fd2e04ef5080>\n<6d31372f-c80e-4ca4-a4cd-038bda549b1c>\nPreceptum factum per inquisitorem magistro Iacobo de Ferno\n    Suprascriptus frater Guido inquisitor, ut supra, precepit predicto magistro Iacobo de Ferno, ibi presenti et audienti, quatenus sub debito prestiti iuramenti et penis quibus tenetur et est inquisitionis officio obligatus, deponat et deponere debeat ad tabulam domini Monegeni Quareseme, civitatis Mediolani, campsoris, suo et nomine officii et ecclesie, hinc ad kalendas februarii proxime futuri, libras .XXV. imperialium pro parte penarum et culparum et periuriorum per eum commissorum et commissarum in favorem heretice pravitatis.\n    Actum ut supra. Suprascripto anno et die. Traditum per suprascriptum notarium.\n</6d31372f-c80e-4ca4-a4cd-038bda549b1c>\n<bc1dc820-81df-4d72-8a34-e01b42947ba4>\nLicenda data fratri Girardo de Nova\u00e7ano deponendi cruces\n     Frater Girardus tertii Ordinis, filius quondam Gualterii de Nova\u00e7ano, civitatis Mediolani Porte Cumane foris, cui suprascriptus frater Guido inquisitor preceperat quod ipse portaret duas cruces crocei coloris, unam ante pectus et aliam post spatulas, ut patet per cartam traditam per Mayfredum de Cera notarium officii inquisitionis, suprascripto anno et indictione, die sabbati tertio ante kalendas novembris, comparuit coram suprascripto fratre Guidone inquisitore humiliter suplicans quod daret sibi licentiam deponendi dictas cruces; cuius humilitati dictus frater Guido attendens et quod eas cruces patienter recepit et humiliter portavit, recitatis primo coram suprascripto fratre Girardo et quibusdam aliis suis amicis qui ibi cum eo erant, et abiuratione et iuramento et obligatione factis per ipsum fratrem Girardum in manibus inquisitoris et culpis et penis que in sententia lata per ipsum fratrem Guidonem inquisitorem contra predictum fratrem Girardum continentur, dictus frater Guido inquisitor, ut supra, concessit et parabolam et licentiam dedit ipsi fratri Girardo deponendi dictas cruces que sibi imposite fuerunt propter excessus per eum commissos in heretica pravitate, salva tamen in omnibus aliis sententia contra ipsum fratrem Girardum per suprascriptum fratrem Guidonem inquisitorem et in suo robore duratura.\n     Actum Mediolani in domo fratrum Predicatorum, in camera ubi fit officium inquisitionis heretice pravitatis. Interfuerunt ibi testes, vocati et rogati, fratres Otto de Porta Cumana ordinis Predicatorum, supprior in conventu Mediolani fratrum Predicatorum, et Gregorius de Buxero dicti ordinis et conventus, et frater Zanonus de Cardano magister hospitalis Sancti Simplitiani Mediolanensis, .MCCC., die sabbati .X. mensis decembris, indictione .XIIII. Traditum per suprascriptum Beltramum Salvagnium notarium.\n</bc1dc820-81df-4d72-8a34-e01b42947ba4>\n<06da1195-a10d-4a3b-8952-635b6d82f72f>\nPreceptum factum fratri Girardo de Nova\u00e7ano\n     Suprascriptus frater Guido inquisitor, ut supra, precepit dicto fratri Girardo ibi presenti et audienti quatenus, sub iuramento et penis quibus tenetur et est inquisitionis officio obligatus, deponat et deponere debeat ad tabulam domini Pinamontis Monatarii, campsoris civitatis Mediolani, suo nomine et nomine officii et ecclesie, hinc ad festum Nativitatis Domini nostri Yhesu Christi proxime futurum libras .XXV tertiolorum pro parte penarum et culparum et periuriorum per eum commisarum et commissorum in favorem heretice pravitatis.\n    Actum ut supra, presentibus suprascriptis testibus. Suprascripto anno et die.\n</06da1195-a10d-4a3b-8952-635b6d82f72f>\n<ee29213d-8236-46d5-9739-e802bcaf37e4>\nLicenda data Stephano de Crimella deponendi cruces\n    Stephanus, filius quondam \u00c7anebelli de Crimella, civitatis Mediolani Porte Ticinensis, cui dictus frater Guido inquisitor, ut supra, preceperat quod ipse portaret duas cruces crocei coloris, unam ante pectus et aliam post spatulas, ut patet per cartam inde traditam per Mayfredum de Cera notarium officii inquisitionis, suprascripto anno et indictione die sabbati tertio ante kalendas novembris, comparuit coram suprascripto fratre Guidone inquisitore humiliter suplicans quod daret sibi licentiam deponendi dictas cruces; cuius humilitati dictus frater Guido inquisitor attendens et quod eas cruces patienter recepit et humiliter portavit, recitatis primo coram suprascripto Stephano, et quibusdam aliis suis amicis qui cum eo erant, et abiuratione et iuramento et obbligatione factis per ipsum Stephanum in manibus inquisitoris et culpis et penis que in sententia lata per ipsum fratrem Guidonem inquisitorem contra dictum Stephanum continentur, dictus frater Guido inquisitor, ut supra, concessit et parabolam et licentiam dedit dicto Stephano deponendi dictas cruces que sibi imposite fuerunt propter excessus per eum commissos in heretica pravitate, salva tamen in omnibus aliis sententia contra ipsum Stephanum lata per suprascriptum fratrem Guidonem et in suo robore duratura.\n    Actum Mediolani in domo fratrum Predicatorum, in camera ubi fit officium inquisitionis heretice pravitatis. Interfuerunt ibi testes, vocati et rogati, fratres Iacobus de Regio et Albertus Vestiarius et Paganus de Modoetia, omnes ordinis fratrum Predicatorum, .MCCC., die sabbati .X. mensis decembris, indictione .XIIII. Traditum per suprascriptum Beltramum notarium.\n</ee29213d-8236-46d5-9739-e802bcaf37e4>\n<9ec41841-da15-4fd0-8629-27f4bb96dc07>\nLicenda deponendi cruces data Aydeline uxori Stephani de Crimella\n    Aydelina uxor Stephani de Crimella, civitatis Mediolani Porte Ticinensis, cui fratres Guido de Cochenato et Raynerius de Pirovano, ambo ordinis Predicatorum, inquisitores heretice pravitatis in Lombardia et Marchia Ianuensi auctoritate sedis apostolice deputati, preceperant quod ipsa portaret duas cruces crocei coloris, unam ante pectus et aliam post spatulas, ut patet per cartam inde traditam per Mayfredum de Cera notarium officii inquisitionis, suprascripto anno et indictione die sabbati .X. mensis septembris, comparuit coram suprascripto fratre Guidone inquisitore humiliter supplicans et devote quod daret sibi licentiam deponendi dictas cruces; cuius humilitati dictus frater Guido attendens et quod eas cruces patienter recepit et humiliter portavit, recitatis primo coram suprascripta Aydelina et quibusdam aliis suis amicis qui ea cum erant, et abiuratione et iuramento et obligatione factis per ipsam dominam Aydelinam in manibus inquisitoris et culpis et penis que in sententia lata per suprascriptos fratres Guidonem et Raynerium inquisitores continentur, dictus frater Guido inquisitor, ut supra, concessit et parabolam et licentiam dedit dicte domine Aydeline deponendi dictas cruces que sibi imposite fuerunt propter excessus per eam commissos in heretica pravitate, salva tamen in omnibus sententia contra suprascriptam Aydelinam lata per suprascriptos fratres Guidonem et Raynerium inquisitores et in suo robore duratura; et inde rogaverunt me notarium infrascriptum facere publicum instrumentum.\n    Actum Mediolani in ecclesia Sancti Eustorgii fratrum Predicatorum. Interfuerunt ibi testes, vocati et rogati,, fratres Gregorius de Buxero et Guillelmus de Vicomercato, ambo ordinis Predicatorum, et Mayfredus de Cera, filius quondam ser Guarnerii civitatis Mediolani Porte Ticinensis foris, .MCCC., die mercurii .XXL mensis decembris, indictione .XIIII. Traditum per suprascriptum Beltramum Salvagnium notarium.\n</9ec41841-da15-4fd0-8629-27f4bb96dc07>\n<0f5bca6f-1fa0-4128-927c-6e318e82eb14>\nPreceptum factum Aydeline uxori Stephani de Crimella\n     Suprascriptus frater Guido inquisitor precepit dicte Aydeline ibi presenti et audienti quatenus, sub iuramento et penis quibus tenetur officio obligata, deponat et deponere debeat libras .XXV. tertiolorum ad tabulam domini Pinamontis Monatarii campsoris, civitatis Mediolani, suo nomine et nomine officii et ecclesie, hinc ad kalendas februarii proxime futuri, pro parte penarum et culparum et periuriorum per eam commissarum et commissorum in heretica pravitate.\n     Actum ut supra, presentibus suprascriptis testibus. Suprascripto anno et die.\n</0f5bca6f-1fa0-4128-927c-6e318e82eb14>\n<c5be38c1-ac2c-4f09-a5b4-b039c85d3845>\nLicenda deponendi cruces data domine Dionese de Novate\n     Domina Dionese uxor quondam domini domini Iacobi de Novate, civitatis Mediolani Porte Nove, cui frater Guido de Cochenato ordinis Predicatorum inquisitor, ut supra, preceperat quod ipsa portaret duas cruces crocei coloris, unam ante pectus et aliam post spatulas, ut patet per cartam traditam per Mayfredum de Cera notarium officii inquisitionis, suprascripto anno, comparuit coram suprascripto fratre Guidone inquisitore humiliter supplicans et devote quod ipse daret sibi licentiam deponendi dictas cruces; cuius humilitati dictus frater Guido attendens et quod eas cruces patienter recepit et humiliter portavit, recitatis primo coram suprascripta domina Dionese et quibusdam aliis suis amicis qui cum ea erant, et abiuratione et iuramento et obligatione factis per ipsam dominam Dionese in manibus inquisitoris et culpis et penis, que in sententia lata per suprascriptum fratrem Guidonem inquisitorem continentur, dictus frater Guido inquisitor, ut supra, concessit et parabolam dedit dicte domine Dionese deponendi dictas cruces que sibi imposite fuerunt propter excessus per eam commissos in heretica pravitate, salva tamen in omnibus aliis sententia contra suprascriptam dominam Dionese lata per suprascriptum fratrem Guidonem inquisitorem et in suo robore duratura.\n     Actum Mediolani in ecclesia Sancti Eustorgii fratrum Predicatorum. Interfuerunt ibi testes, vocati et rogati, fratres Gregorius de Buxero et Guillelmus de Vicomercato, ambo ordinis Predicatorum, et Mayfredus filius, quondam ser Guarnerii de Cera, civitatis Mediolani Porte Ticinensis foris, .MCCC., die mercurii .XXL mensis decembris, indictione .XIIII. Traditum per Beltramum Salvagnium notarium.\n</c5be38c1-ac2c-4f09-a5b4-b039c85d3845>\n<61fceaf0-7b67-43cb-bca2-a9e538f3d7c7>\nPreceptum factum per inquisitorem domine Dionese de Novate\n     Suprascriptus frater Guido inquisitor, ut supra, precepit predicte domine Dionese ibi presenti et audienti quatenus, sub iuramento et penis quibus tenetur et est inquisitionis officio obligata, deponat et deponere debeat ad tabulam domini Pinamontis Monatarii campsoris, suo nomine et nomine officii et ecclesie, hinc ad kalendas februarii libras .XXV. tertiolorum, pro parte penarum et culparum et periuriorum per eam commissarum in favorem heretice pravitatis.\n     Actum ut supra, presentibus suprascriptis testibus. Suprascripto anno et die. Traditum per suprascriptum Beltramum Salvagnium notarium.\n</61fceaf0-7b67-43cb-bca2-a9e538f3d7c7>\n<c0ee908f-9e69-4181-b267-5e66e4e49670>\nLicenda deponendi cruces data per inquisitorem domine Flori et Tarie\n     Domina Flox uxor quondam Bonaventure de Peragollo, Porte Romane, Taria de Pontariis, Porte Nove, ambo civitatis Mediolani, quibus fratres Guido de Cochenato et Raynerius de Pirovano, ambo ordinis Predicatorum inquisitores, ut supra, preceperant quod ipse et quelibet earum portarent duas cruces crocei coloris, unam ante pectus et aliam post spatulas, ut patet per cartam traditam hoc anno, die sabbati .X. mensis septembris, per Mayfredum de Cera notarium, suprascripto anno, comparuerunt coram fratre Ottone de porta Cumana ordinis Predicatorum suppriore fratrum Predicatorum in conventu Mediolanensi et vicario fratris Guidonis de Cochenato inquisitoris predicti, ut dixit, humiliter supplicans et devote quod daret sibi licentiam deponendi dictas cruces; quare humilitati dictus frater Otto vicarius, ut supra, attendens et quod eas cruces patienter receperant et humiliter portaverant, recitatis primo coram suprascriptis dominabus, et quibusdam aliis suis amicis qui cum eis erant, et abiuratione et iuramento et obligatione factis per ipsas in manibus inquisitoris et culpis et penis que in sententia lata per suprascriptos fratres Guidonem et Raynerium inquisitores continentur, dictus frater Otto vicarius, ut supra, et etiam de voluntate dicti fratris Guidonis inquisitoris, ut dixit, concessit et parabolam et licentiam dedit dictis dominabus et cuilibet earum deponendi dictas cruces que sibi imposite fuerunt propter excessus per eas commissos in favorem heretice pravitatis, salva tamen in omnibus aliis sententia contra suprascriptas dominas lata per suprascriptos fratres Guidonem et Raynerium inquisitores et in suo robore duratura.\n     Actum Mediolani in ecclesia Sancti Eustorgii fratrum predicatorum. Interfuerunt ibi testes, vocati et rogati, frater Gregorius de Buxero ordinis Predicatorum et Mayfredus, filius quondam ser Guamerii de Cera, et Bal\u00e7arrus, filius quondam Iacobi de Monteorfano, ambo civitatis Mediolani Porte Ticinensis, .MCCC., die veneris .XXIII. mensis decembris, indictione .XIIII. Traditum per Beltramum Salvagnium notarium.\n</c0ee908f-9e69-4181-b267-5e66e4e49670>\n<c82e31e4-b4da-4ff9-976a-e9e25854e6f8>\nPrecepta facta per inquisitorem domine Flori et Tarie\n     Dictus frater Otto vicarius, ut supra, de voluntate suprascripti fratris Guidonis inquisitoris, ut dixit, precepit predictis dominabus Flori et Tarie et cuilibet earum ibi presentium et audientium quod hinc ad kalendas februarii proxime futuri ipse et quelibet earum deponant et deponere debeant ad tabulam domini Pinamontis Monatarii campsoris libras .XXV tertiolorum pro qualibet earum, pro parte penarum et culparum et periuriorum per eas et quamlibet earum commissarum et commissorum in favorem heretice pravitatis.\n     Actum ut supra, coram suprascriptis testibus. Suprascripto anno et die. Traditum per suprascriptum Beltramum notarium.\n     Hic debet sequi confessio fratris Girardi de Novazano.\n</c82e31e4-b4da-4ff9-976a-e9e25854e6f8>\n<242ce404-be24-47e1-aee3-838c830278d7>\nConfessio facta per inquisitorem fratri Girardo de Nova\u00e7ano\n     Suprascriptus frater Guido de Cochenato inquisitor, ut supra, nomine officii inquisitionis fuit contentus et confessus recepisse et habuisse a me Beltramo Salvagnio, notario infrascripto, dante et solvente nomine et vice fratris Girardi de Nova\u00e7ano tertii Ordinis, civitatis Mediolani burgi Porte Cumane foris, in ambrosinis novis monete Mediolanensis libras tredecim tertiolorum, quos denarios dictus frater Girardus habebat penes se ad petitionem domine Dionese relicte quondam domini Iacobi de Novate, civitatis Mediolani Porte Nove, et qui denarii scripti sunt in libro rationum dicti fratris Girardi, ut ibi dixit dictus frater Girardus, ad petitionem dicte domine Dionese, renuntiando dictus frater Guido inquisitor, suprascripto nomine, omni occasioni et exceptioni non numerate et non recepte et non facte dicte confessionis predicto nomine et omnium predictorum et infrascriptorum non ita actorum et omni probationi in contrarium.\n     Insuper dictus frater Guido inquisitor, ut supra, promisit et vadiam dedit et omnia bona dicti officii pignori obligavit in manu mei, infrascripti Beltrami Salvagnii notarii renuntiantis nomine et vice dicti fratris Girardi, ita quod de cetero omni tempore erit et stabit tacitus et contentus et fatiet et curabit cum effectu quod inquisitores heretice pravitatis, qui modo sunt et per tempora erunt, et dictum officium et quelibet alia persona erunt et stabunt taciti et contenti, et tacita et contenta in hac presenti confessione et solutione et quod nullo tempore contraveniet propriis dampnis et expensis dicti officii et sine dampnis et expensis dicti fratris Girardi suorumque heredum.\n     Actum Mediolani in domo fratrum Predicatorum, in camera ubi fit officium inquisitionis heretice pravitatis. Interfuerunt ibi testes, vocati et rogati, fratres Gregorius de Buxero et Ambrosius Poronus, ambo ordinis Predicatorum, et Iohanninus magister legaminis filius Lafranchi magistri de Cumis, civitatis Mediolani burgi Porte Ticinensis foris, omnes noti dicti fratris Guidonis inquisitoris, .MCCCL, die sabbati .XXV. mensis martii, indictione .XIIII. Traditum per Beltramum Salvagnium notarium officii.\n</242ce404-be24-47e1-aee3-838c830278d7>\n<1fa89ee6-5d01-484a-b062-75e42f6cd0d7>\nConfessio facta per inquisitorem domine Dionese de Novate\n    Suprascriptus frater Guido de Cochenato inquisitor, ut supra, nomine et vice officii inquisitionis heretice pravitatis, fuit contentus et confessus recepisse et habuisse in ambrosinis novis monete Mediolani, nunc curente, libras vigintiquinque tertiolorum a domina Dionese uxore quondam domini Iacobi de Novate, civitatis Mediolani Porte Nove, seu eius nomine, videlicet a fratre Girardo de Nova\u00e7ano tertii Ordinis libras tredecim tertiolorum quos denarios dictus frater Girardus habebat penes se ad petitionem suprascripte domine Dionese, et alias libras duodecim tertiolorum a me infrascripto Beltramo Salvagno, dante et solvente nomine et ad partem dicte domine Dionese, quas libras .XXV. tertiolorum; dictus frater Guido inquisitor, ut supra, preceperat debere deponi per suprascriptam dominam Dionese ad suam petitionem ad tabulam domini Pinamontis Monatarii, civitatis Mediolani, campsoris ad kalendas februarii proxime preteritas, ut constat per instrumentum unum precepti traditum per me infrascriptum Beltramum Salvagnium notarium dicti inquisitoris, anno proxime preterito, die mercurii .XXL mensis decembris, indictione quartadecima, renuntiando dictus frater Guido inquisitor, ut supra, omni occasioni et exceptioni non numerate et non recepte et non facte dicte confessionis predicto nomine et omnium predictorum et infrascriptorum non ita actorum et dictorum et omni probationi in contrarium.\n    Insuper dictus frater Guido inquisitor, ut supra, promisit et vadiam dedit et omnia bona dicti officii inquisitionis pignori obligavit mihi suprascripto Beltramo Salvagnio, notario publice persone recipienti nomine et ad partem predicte domine Dionese, ita quod de cetero omni tempore erit, stabit et permanebit tacitus et contentus et fatiet et curabit cum effectu quod dictum officium et inquisitores heretice pravitatis, qui modo sunt et per tempora erunt, et quelibet alia persona de cetero erit et stabit et erunt et stabunt taciti et contenti, et tacita et contenta in hac presenti solutione et confessione et quod conservabit et indempnem prestabit dictam dominam Dionese a dicto precepto predictarum librarum viginti quinque tertiolorum propriis dampnis et expensis dicti officii inquisitionis et sine dampnis et expensis dicte domine Dionese.\n    Actum Mediolani, in domo fratrum Predicatorum, in cella magna inquisitorum. Interfuerunt ibi testes, vocati et rogati, fratres Gregorius de Buxero et Guillelmus de Vicomercato, ambo ordinis Predicatorum, et Bal\u00e7arrus filius quondam Iacobi de Monteorfano, civitatis Mediolani Porte Ticinensis, omnes noti dicti inquisitoris, .MCCCI. die dominico .XXVI. mensis martii, indictione .XIIII. Traditum per suprascriptum Beltramum Salvagnium notarium.\n</1fa89ee6-5d01-484a-b062-75e42f6cd0d7>\n<2ffb5e11-1014-42f7-bb4b-6a8e742d9ea7>\nAbiuratio et obligatio Marchixii Sichi\n     Marchixius filius quondam ser Demiani Sichi, qui modo habitat in monasterio Clarevalis, abiuravit omnem heresim, credentiam, favorem, receptationem et defensionem heretice pravitatis cuiuscumque secte et iuravit dicere veritatem et stare mandatis ecclesie et dicti inquisitoris sub pena excomunicationis et cetera.\n     Actum in dicto monasterio Clarevalis, coram suprascripto fratre Thoma inquisitore. Interfuerunt ibi testes, vocati et rogati, donus Andreas de Muragano et donus Gufredus de Rovore de Cumis et donus Georgius de Puteo Blancho, omnes monaci dicti monasterii, et frater Ylarius de Mutina, ordinis Predicatorum, .MCCCII, die dominico .XII. mensis februarii, indictione quintadecima. Traditum per suprascriptum Beltramum notarium.\n</2ffb5e11-1014-42f7-bb4b-6a8e742d9ea7>\n<f7115a56-1378-4a48-941b-1a7c3864d366>\nDictum suprascripti Marchixii\n     Interrogatus dictus Marchixius a suprascripto fratre Thoma inquisitore, sub iuramento et penis quibus tenetur officio obligatus, si cognovit quondam Guillelmam que sepulta erat in monasterio Clarevalis, respondit quod sic.\n     Interrogatus de qua conditione erat illa Guillelma, respondit quod ipsa erat femina bone conditionis et dicebatur quod ipsa erat soror regis Boemie.\n     Interrogatus si ipse credidit ipsam Guillelmam esse Spiritum sanctum, respondit quod non.\n     Interrogatus si ipse unquam audivit ab ipsa Guillelma quod ipsa esset Spiritus sanctus, respondit non. Interrogatus si unquam audivit ab aliquo de devotis dicte Guillelme quod ipsa Guillelma esset Spiritus sanctus, respondit quod sic, ab Andrea Saramita.\n    Interrogatus dictus Marchixius ut dicat in quibus partibus stetit dicta quondam Guillelma in Mediolano in vita sua, respondit quod ipsa stetit in Bregonia et in Pusterla Nova et ad Sanctum Petrum ad Ortum, ubi ipsa mortua est.\n    Interrogatus si illa domus, in qua mortua est illa Guillelma, erat illius Guillelme, respondit non, sed erat monasterii Clarevalis, qui emerunt eam domum ab illis de Miracapitibus, quorum erat illa domus.\n    Interrogatus de qua pecunia fuit empta illa domus, respondit quod fuit empta de pecunia dicti monasterii et non de pecunia ipsius Marchixii testis, quod sciat; bene tamen audivit postea quod de pecunia que fuerat sua aliquid datum erat in emptione illius domus, sed nescit pro certo, quia omnia sua bona erant dedicata dicto monasterio.\n    Interrogatus ipse Marchixius si illuminavit sepulcrum dicte Guillelme, respondit quod sic de lumine lampadum, sed non ab annis sex citra; et hoc fatiebat, quia multe persone dicebant quod ipsa Guillelma liberaverat eas de suis infirmitatibus.\n    Item dixit quod quadam vice, vivente ipsa Guillelma, quondam Andreas Saramita dicebat quod ipsa erat Spiritus sanctus et ipse Marchixius testis dicebat quod non; et ita fecerunt guadiam et iverunt ad ipsam Guillelmam, ut ipsa deberet dicere quid erat de hoc, et ipsa Guillelma multum irata, ut videbatur, respondit eis quod ipsa erat de carne et ossibus et etiam duxit filium in civitatem Mediolani, et quod ipsa non erat quod ipsi credebant, et nisi facerent penitentiam de illis verbis que dixerant de ea, irent ad infernum.\n    Interrogatus si ipse male dixit de illis qui fecerunt comburi corpus dicte Guillelme vel si credidit eos male fecisse, respondit quod non, nec se intromittebat de illa; sed bene dixit quod illud non nocebat ei si ipsa erat in paradiso et quod inquisitores erant sapientes et quod illas que facta fuerunt circa illam Guillelmam, facta fuerunt de iure, ut credit.\n    Actum in dicto monasterio Clarevalis, coram suprascripto fratre Thoma inquisitore, presentibus suprascriptis testibus. Suprascripto anno et die. Traditum per Suprascriptum Beltramum notarium.\n</f7115a56-1378-4a48-941b-1a7c3864d366>\n</f593c7b9-1787-4e8d-863a-8501f51699c4>\n</a067965e-177b-4b38-adbd-abd2b94902ed>",
    "title": "Benedetti_Milano1300_LAT__T107",
    "createdAt": "2021-01-01T00:00:00.000Z",
    "updatedAt": "2021-01-01T00:00:00.000Z"
  },
  {
    "id": "GrauTorres_Niort__T1",
    "content": "\n\n<b1c89cb5-24bf-450d-80f4-b931c841827c>\nHaec est inquisitio facta contra Bernardum Othonem et fratres eius et matrem eius.\n</b1c89cb5-24bf-450d-80f4-b931c841827c>\n\n<cad9c1fb-555b-45f1-92d5-a9a40adc2804>\nDominus archiepiscopus Narbonensis, diocesianus ipsorum, iuratus, testis, interrogatus an suprascripti nobiles sint haereticorum publici defensores, et an sint publice de haeresi infamati, et an a catholicis haeretici reputentur, et an maxima pars terrae, illorum exemplo, infici timeatur haeretica pravitate, dixit quod haec omnia credit firmiter et etiam scit.\nInterrogatus quomodo scit, dixit quod sicut diocesianus debet scire, et addidit cum scriptura, quam sub eodem tradidit iuramento, hoc modo:\n</cad9c1fb-555b-45f1-92d5-a9a40adc2804>\n\n<9b2c4094-8e81-4ba2-ba69-bae4a594ec19>\nNos Petrus, Dei gratia archiepiscopus Narbonensis, testificamur Deo et vobis domine episcope Tholosane, et vobis preposito eiusdem Ecclesie, et vobis archidiacono Carcassonae, inquisitoribus datis a domino papa contra matrem Bernardi Othonis et eundem Bernardum Othonem et fratres suos in facto haeretice pravitatis.\nIn primis dicimus, sub vigore iuramenti, quod ipsa est heretica perfecta et vestita; sed modo, propter metum huius inquisitionis, data est sibi licentia quod comedat carnes, et ut mentiatur et faciat quaecumque voluerit, ita tamen quod circa latus ipsius staret hereticus qui consolaretur eam, si necesse esset.\nDe Bernardo Othone et fratribus suis, dicimus quod credentes sunt, fautores et receptatores hereticorum. Omnia ista constant nobis per veridicam relationem multorum honorum virorum et religiosorum.\nDicimus etiam quod in castro de Aniorto habitant quinque heretici publice et aperte in officiis suis, sicut nos manifeste diximus sepe Bernardo Othoni et Guilelmo de Aniorto; et propter hoc non fuerunt remoti.\nDicimus etiam quod in castro de Dorna manet Navarra de Cerniano et illa domina de Caramanh, et cum ipsis bene circa triginta heretici; ad quod sciendum hoc anno misimus exploratores nostros, et ita invenimus pro vero esse; et ista omnia Bernardo Othonis et Guilelmo de Aniorto nunciavimus, adicientes quod eosdem nobis redderent; et facere contempserunt.\nQuid autem, apud Lauriacum et apud Belsplas de nuntiis comitis Tholosani et vestris, domine episcope, factum fuit de ablatione hereticorum et pluribus aliis circa eorumdem factum, vos melius nobis nostis, quando Bernardus Otho apud castrum de Viridifolio fuit aliqualiter vulneratus in fronte, nec habuit requiem quousque Lauriacum venit, et habuit ibi congregatos omnes fratres suos, et postmodum quamplures hereticos. Et ex relatione multorum bonorum nobis constitit quod ibi publice et aperte cum eo multi haeretici fuerunt visi; quod etiam potestis scire per multos in castro de Lauriaco. Senescallus Carcassonae, Andreas Chaulets nomine, habuit unum de illis haereticis in carcere suo, qui manifestissime coram multis dicebat quod ipse fuerat ibi de mandato Bernardi Othonis, et quod ipse Bernardus Otho et mater et omnes fratres eius de secta eorum sunt, sicut ex testimonio multorum bonorum virorum poteritis hoc scire. Unde ille senescallus, quia circumducebat illum haereticum, specialiter fuit propter hoc proditionaliter interfectus.\nTestificamur etiam quod Bernardus Otho, petens a nobis consilium quomodo posset uxorem quam habet de Cabareto dimittere, dixit quod uxorem suam, Novam nomine, faceret nobis capi in camera sua propria cum multis haereticis, si propter hoc posset dimittere eam. Requisitus quomodo hoc posset fieri, dixit quod facile, 'Quia die noctuque et omni hora in camera mea cum ipsa habitant\u2019.\nAudivimus etiam dominum Romanum, cardinalem, et dominum Carcassonae episcopum dicentes quod in inquisitione quae facta erat Tholose contra haereticos et credentes, multa fuerant sufficienti fine probata contra Bernardum Othonem, quae in ipsa inquisitione poterunt inveniri, quam vos, domine episcope, habere debetis. Nos etiam in eodem multa enormia legimus de eo fuisse probata.\nPraeterea audivimus saepe rixantem dominum Simonem, comitem Montisfortis, bonae memoriae, cum Guilelmum de Aniorto, viro predictae mulieris et patre dictorum maledictorum de Aniorto, imperans ei quod fratrem, vel unum filium, vel unam filiam ad fidem catholicam non confirmasset, qui dicebat se non posse, et rogabat eum quod non vexaret eum super materia ista, asserens quod semper erat in pace extra domum propiam.\nDicimus etiam quod notorium est quod ipsa sit haeretica, et filii sui credentes, fautores et receptatores haereticorum, et testificamur etiam quod nos in propia persona venimus apud Rocafolium, castrum illorum de Aniorto; et ibi invenimus Esclarmondam, matrem Bernardi Othonis et fratrum suorum, nunciantes eidem quod ipsa minus bene faciebat in fide catholica, quod volebamus audire ab ipsa et inquirere utrum nosset articulos fidei, quia multum super hoc fuerat infamata. Quae respondit nobis quod melius credebat in fide quam nos vel omnes prelati de mundo; et nunquam aliter respondit nobis; et sic supra modum dimisimus eam iratam.\n</9b2c4094-8e81-4ba2-ba69-bae4a594ec19>\n\n<e45b43c3-230a-4d46-9b81-7feffff12445>\nMagister Iacobus, archidiaconus Redensis, iuratus, testis, dixit quod praedictos nobiles scit esse, supra quatuor capitulis supradictis, unde fuit interrogatus dominus archiepiscopus, diffamatos; interrogatus an sciat vel credat diffamationem esse veram, dicit quod Bernardum Othonem tantum credit esse haereticorum publicum defensorem; et de matre credidit olim, sed modo non credit.\nItem, de Bernardo Othone dixit idem, super eisdem tribus capitulis.\n</e45b43c3-230a-4d46-9b81-7feffff12445>\n\n<b84a14c0-042c-478b-a457-06cf3c3431ae>\nRaimundus de Chaliavo, sacerdos, et cetera, dixit quod credit supradicta quatuor capitula esse vera, et addidit quod vidit Bernardum Othonem in domo Petri Durandi, diaconi haereticorum, apud Montemregalem, conversantem et comedentem, et viventem cum ipso et aliis haereticis, et audientem praedicationem illorum. Addidt insuper quod vidit infra annum et dimidium proxime transactum, apud Aniortum, in quadam domo, Raymundum Acculearium, haeresiarcham, cum quatuor haereticis publice commorantem et operantem ibi.\nItem, dixit quod Raymundus de Aniorto dixit ei quod in castro de Dorna morabantur bene circiter viginti haeretici.\n</b84a14c0-042c-478b-a457-06cf3c3431ae>\n\n<07289149-f6f8-40eb-be14-7959a30321fe>\nPetrus, maior archidiaconus Narbonae, et cetera, interrogatus dixit quod credit supradicta quatuor capitula esse vera, eo quod sciverit publicam esse famam, et addidit cum scriptura propria:\n</07289149-f6f8-40eb-be14-7959a30321fe>\n\n<d125ddbd-fe32-4336-b88a-9d8d7f49e309>\nHoc ego Petrus, archidiaconus Narbonensis, et cetera, requisitus a iudicibus a domino papa delegatis super inquisitione qua fit de Bernardo Othone et fratribus eius et matre, dico et affirmo me audivisse a multis quod dictus Bernardus Otho est receptator haereticorum, et fautor et credens, et de matre eius quod est et fuit haeretica, et de fratribus audivi quod sunt receptatores et defensores haereticorum.\nAudivi etiam et vidi quod, eo tempore quo fiebat inquisitio generalis apud Tholosam, de mandato domini Romani, Apostolice Sedis legati, inter barones qui suspecti erant de haeresi, primus nominabatur Bernardus Otho, et credo quod in illa inquisitione fuit probatum quod ipse Bernardus erat fautor et credens haereticorum.\nAudivi etiam dici quod quodam tempore, quando fuit vulneratus apud Viridefolium, fecit se consolari a quodam haeretico; et testamentum fecit in manu haereticorum, et legavit eis de bonis suis mille solidos, et reddidit eis decem solidos.\nAudivi etiam dici quod quadam vice, dum in ecclesia quadam venerat sacerdos facere sermonem ad populum, Bernardus Otho inposuit silentium in praesbitero, et fecit surgere unum de haereticis qui praedicavit tunc ibi.\nItem, audivi dici quod quadam vice, dum esset Bernardus Otho in platea Perpiniani, sedens super tabulam quadam, transivit sacerdos cum corpore Domini iuxta eum, ipso vidente, et nex assurxit nec aliquam reverentiam fecit, nec movit se propter haec. Et aliaquae a multis et multotiens audivi de ipso, et quia fama est, scio ipsum esse diffamatum, et credo firmiter quod sit fautor et credens haereticorum.\n</d125ddbd-fe32-4336-b88a-9d8d7f49e309>\n\n<dce3c5d4-24a1-43a0-803e-540966201904>\nStephanus Iohanninus, quondam archidaconus Redensis, nunc sacrista Narbonae Ecclesiae, et cetera, dicit idem quod proxime, et adiecit cum scriptura sua quod, tempore quo fuit facta praedicta inquisitio in Tholosa, idem Stephanus recepit quod testes qui deponebant, ut sibi videtur quod Bernardus Otho erat fautor et credens haereticorum.\n</dce3c5d4-24a1-43a0-803e-540966201904>\n\n<e7bcc57e-d47e-40d4-a2ed-bced40cc4b85>\nPetrus, archidiaconus de Corbeira, et cetera, dixit idem quod archidiaconus Narbone, excepto quod non interfuit inquisitioni factae apud Tholosam nec vidit.\n</e7bcc57e-d47e-40d4-a2ed-bced40cc4b85>\n\n<1ad021b5-13bf-4861-aece-e8b21768afd4>\nDominus Berengarius, abbas Crassensis, et cetera, dixit quod Bernardus Otho est diffamatus quod est credens, fautor et receptator haereticorum, et credit esse verum; de aliis, nec audivit, nec scit, nec credit.\n</1ad021b5-13bf-4861-aece-e8b21768afd4>\n\n<d7255110-c2f6-44c6-9de0-44087a4c9537>\nWillelmus Corvinus, capellanus de Corpellerii, et cetera, interrogatus super quatuor capitulis primis, de quibus interrogatus fuit dominus archiepiscopus, dixit quod supradictos nobiles scit esse super hoc diffamatos, et credit diffamationem esse veram.\n</d7255110-c2f6-44c6-9de0-44087a4c9537>\n\n<789b229a-5450-4bd0-a260-e4b897b5e45f>\nArnaldus de Puteo, capellanus de Paulmunio, et cetera, dixit idem quo proxime.\n</789b229a-5450-4bd0-a260-e4b897b5e45f>\n\n<8f6b0b17-7606-437a-95ae-517753f46cae>\nRaimundus, prior Pauliani, ordinis Praedicatorum, et cetera, requisitus an sciat vel credat supradictos nobiles deffendere publice haereticos, et an sint de haeresi publice infamati, et an a catholicis haeretici reputentur, et an maxima part terrae eorum exemplo timeatur infici haeretica pravitate, dixit quod audivit et credit. Firmiter requisitus quomodo haec credit, dixit quod audivit quod eos tenent apud Aniort quo asportantur eis victualia et farina et quantum audent et possunt, defendunt.\n</8f6b0b17-7606-437a-95ae-517753f46cae>\n\n<b4a00ee9-15aa-444a-8ca6-47f7ffd0c604>\nFrater Petrus, praeceptor, Hospitalis Podii Siurani acolitus, et cetera, requisitus super eisdem quatuor capitulis, dixit quod, licet illa dicantur de eis a pluribus, ipse tamen nec credit, eo quod scit et vidit Bernardum Othonem olim, quando haeretici publice morabantur in terra adeo adhaesisse Ecclesiae et domino regi Franciae, quod prae omnibus hominibus istius terrae profuit negocio fidei et pacis, et promovit, in quantum quod, propter hoc quod ipse fecit, subsequta sit mors mille hareticorum; et eo quod elegit sepulturam in domo Hospitalis Podii Siurani, ubi patet eius est sepultus, et quod est donatus Hospitalis eiusdem cum iuramento, et ex eo quia videt eum audire divina.\n</b4a00ee9-15aa-444a-8ca6-47f7ffd0c604>\n\n<fe8566c3-6c6e-45d3-844e-276d4cffe150>\nFrater Bernardus, Hospitalarius, et cetera, requisitus super eisdem capitulis, dixit quod a tot bonis audivit, quod credit, sed aliter nescit.\n</fe8566c3-6c6e-45d3-844e-276d4cffe150>\n\n<f7666b8d-1b1d-496e-b9dc-76614cca7cca>\nFrater Geraldus, Hospitalarius, et cetera, dixit idem per omnia quod frater Bernardus, Hospitalarius.\n</f7666b8d-1b1d-496e-b9dc-76614cca7cca>\n\n<debc9c50-5f01-49de-a474-84b3a4043e0e>\nArnaldus Pontius, presbiter, capellanus Villarii, et cetera, dixit idem quod proxime, praeter quod non credit esse publicos defensores haereticorum, sed bene credit quod deffenderent eos oculte, et quod terra ipsorum et vicinia timetur infici exemplo eorum.\n</debc9c50-5f01-49de-a474-84b3a4043e0e>\n\n<c2f995a9-8a35-44cc-a0c8-82dff50f0b5b>\nWillelmus, presbiter, capellanus de Rascos, et cetera, dixit idem quod proxime, et addidit quod Bernardus Otho, quando fuit infirmus, habebat iuxta se haereticos, et quod baiulus suus de Bellisplanis tenet eos in castro eodem, sicut haec audivit dici et credit.\n</c2f995a9-8a35-44cc-a0c8-82dff50f0b5b>\n\n<edc1464f-2de1-4fd9-9c6c-d6a5dcbd779e>\nRaimundus de Villario, capellanus Faniovis, et cetera, dixit idem quod capellanus de Villario.\n</edc1464f-2de1-4fd9-9c6c-d6a5dcbd779e>\n\n<1257884a-19c6-46fa-99da-94e14d1b6654>\nIulianus, presbiter, capellanus de Bacceris, et cetera, dixit idem quod proximus de bernardo Othone tantum, sed de fratribus, licet requisitus, nihil dixit.\n</1257884a-19c6-46fa-99da-94e14d1b6654>\n\n<ed2a64b3-579b-43a2-94f2-25788a919318>\nArnaldus, presbiter, capellanus Sancti Michaelis, et cetera, dixit quod non credit primum capitulum, alia tria credit.\n</ed2a64b3-579b-43a2-94f2-25788a919318>\n\n<61cd1807-6ebc-4178-94f6-c7b16b55bfe8>\nGeraldus, presbiter, capellanus de Garda, et cetera, dixit idem quod frater Bernardus, Hospitalarius.\n</61cd1807-6ebc-4178-94f6-c7b16b55bfe8>\n\n<452ba2ee-d8d6-4a0f-919f-dd108a91ba07>\nDominus abbas Sancti Papuli, et cetera, dixit quod credit duo media capitula, reliqua vero non credit nec scit.\n</452ba2ee-d8d6-4a0f-919f-dd108a91ba07>\n\n<d2b2377e-0868-47df-9f0e-609c7126f234>\nSeguinus, presbiter, capellanus de Salis, et cetera, dixit idem quod Arnaldus Pontius, capellanus de Villarii, sed de Willelmo de Aniorto non credit.\n</d2b2377e-0868-47df-9f0e-609c7126f234>\n\n<a9e0b753-bc62-4a8d-b0e9-2187e8fede60>\nWillelmus de Ecclesia, et cetera, dixit quod non credit primum capitulum, sed tria alia credit, tantum de Bernardo Othone et matre sua.\n</a9e0b753-bc62-4a8d-b0e9-2187e8fede60>\n\n<36ad1d38-5f92-4422-8558-40d22d854b45>\nFrater Bernardus, Dominicus, et cetera, dixit idem quod proxime, sed tantum de omnibus personis.\n</36ad1d38-5f92-4422-8558-40d22d854b45>\n\n<b7696e00-a8da-4ce4-8ee7-2f6ecf1da036>\nRaimundus de Sancto Egidio, praesbiter, capellanus de Bordis, et cetera, dixit idem quod Arnaldus Pontius de Villario, praeter quod non credit fore publice infamatos.\n</b7696e00-a8da-4ce4-8ee7-2f6ecf1da036>\n\n<6535cf25-f2ee-442f-ae45-8858114373aa>\nMagister Petrus, praesbiter, capellanus de Monteesquivo, et cetera, dixit idem quod Willelmus de Ecclesia.\n</6535cf25-f2ee-442f-ae45-8858114373aa>\n\n<fcc0c867-d0f7-48ee-a6df-4f36211a0ece>\nPetrus, praesbiter, capellanus de Montegaliardo, et cetera, requisitus dixit tantum de Bernardo Othone, quod credit haereticum reputari a catholicis, et quod eius exemplo terra timetur infici haeretica pravitate.\n</fcc0c867-d0f7-48ee-a6df-4f36211a0ece>\n\n<a90949a8-2298-4d32-a9db-e31cab15fdf3>\nGuillelmus, capellanus de Vadigia, et cetera, dixit idem quod proxime.\n</a90949a8-2298-4d32-a9db-e31cab15fdf3>\n\n<1c6b3651-35d2-4ff2-80d7-23e1cbbca173>\nPetrus de Bellasera, diaconus capellae Valletrio, dixit idem quod proximi.\n</1c6b3651-35d2-4ff2-80d7-23e1cbbca173>\n\n<4bc72b79-cfd6-43a6-8133-4aa5203db541>\nTholosanus, capellanus de Maliariis, diaconus, et cetera, credit tria ultima capitula esse vera, primum non credit.\n</4bc72b79-cfd6-43a6-8133-4aa5203db541>\n\n<2cdb387a-e4b3-4c1f-beb8-bda30be33865>\nRaimundus de Taranha, praesbiter, capellanus de Omervilla, et cetera, credit duo media capitula esse vera, sed primum et ultimum non credit, sed credit iste de Guillelmo Bernardo de captione haereticorum idem quod proxime.\n</2cdb387a-e4b3-4c1f-beb8-bda30be33865>\n\n<a841d398-6ee7-4d4d-aa51-09cda4c1b3fc>\nArnaldus, capellanus de Pomareta, et cetera, credit duo media capitula, tantum de Bernardo Othone, de aliis fratribus et matre non credit.\n</a841d398-6ee7-4d4d-aa51-09cda4c1b3fc>\n\n<8ec4165a-8d65-498b-afcf-fe7cede710b7>\nRaimundus Saxius, praesbiter, capellanus Sancti Benedicti, et cetera, dixit quod, olim tempore generalis excomunicationis terrae, vidit Bernardum Othonem descendere in domum Petri Durandi, ducis haereticorum apud Montemregalem.\nItem, requisitus, dixit quod credit tria ultima capitula esse vera, de illis primum vero non, et adiecit quod audivit dici a multis quod in terra eorumdem de Saut morantur publice haeretici, et credit.\n</8ec4165a-8d65-498b-afcf-fe7cede710b7>\n\n<b480c8a7-dde0-482a-bb4f-e2d6baa5c47c>\nSecurus, praesbiter de Podio Buscano, capellanus, et cetera, non credit primum, sed tria capitula ultima credit.\n</b480c8a7-dde0-482a-bb4f-e2d6baa5c47c>\n\n<37ca9577-ba84-4163-b423-dc9da080b25d>\nGuillelmus Pontius, praesbiter, capellanus de Taranhano, et cetera, idem quod proxime.\n</37ca9577-ba84-4163-b423-dc9da080b25d>\n\n<a807a111-fb9f-4278-bba0-8368b3da87f3>\nBernardus Pontius, praesbiter, et cetera, dixit quod vidit capi haereticos apud Lauriacum, et quod Bernardus Otho ministrabat de familia sua ad capiendum eos libenter.\n</a807a111-fb9f-4278-bba0-8368b3da87f3>\n\n<eaeedf99-1426-4e52-b178-b6f62095a6e7>\nIohannes, praesbiter, capellanus de Villacistulo, diaconus, et cetera, dixit quod non credit primum capitulum, secundum et tertium credit, super quarto dubitat.\n</eaeedf99-1426-4e52-b178-b6f62095a6e7>\n\n<5c30344b-1a3b-4e88-8ce5-04dd06290da5>\nBernardus Manielo, capellanus de Mortario, et cetera, dixit idem quod capellanus de Villario.\n</5c30344b-1a3b-4e88-8ce5-04dd06290da5>\n\n<86dccd1c-53de-4a1e-b9de-209be42e3b6c>\nRaimundus Malafaurias, capellanus Insule, diaconus, et cetera, dixit quod credit vehementer illa quatuor capitula esse vera de Bernardo Othone tantum et matre ipsius, et adiecit quod audivit a quodam sirurgico qui medebatur Bernardo Othoni vulnerato, quod haereticos vidit in camera ipsius Bernardi Othonis, et quod venerant ad recipiendum eum, si moreretur; et amplius quod audivit dici, et credit, quod haeretici morantur in terra de Saut.\n</86dccd1c-53de-4a1e-b9de-209be42e3b6c>\n\n<3031d5d0-9f4f-4f45-af7b-b596042718bb>\nIohannes, capellanus de Vibran, praesbiter, et cetera, dixit quod non credit primum capitulum, tria ultima credit, sed non de Willelmo Bernardo nec de matre; et adiecerit quod viderat hoc anno Bernardum Otonem confitentem et communicantem; requisitus an credit vel sciat Bernardum Otonem habuisse haereticos in infirmitate, dixit quod non audivit.\n</3031d5d0-9f4f-4f45-af7b-b596042718bb>\n\n<1ebbd0dc-9904-4549-a7cf-03d100da4ef7>\nGaliardus, prior de manso Sanctarum Puellarum, et cetera, dixit quod per explorationem dictum esset baiulo domini comitis Tholosani quod in castro de Belloplanis essent haeretici; et idem baiulus, nomine Petrus de Resengas, cum ipso teste et aliis venisset ad portam castri, baiulus Bernardi Otonis prohibuit eos ab ingressu, propter quod credit haereticos tunc esse ibi in domo dicti baiuli, et propter hoc credit Bernardum Otonem esse defensorem haereticorum, quia baiulus no esset ausus nisi sciret placere ei. Requisitus super aliis capitulis, dixit quod credit tam de ipso Bernardo Otone quam de aliis.\n</1ebbd0dc-9904-4549-a7cf-03d100da4ef7>\n\n<685523ec-bab2-4303-a1d0-6593e1ec9dbe>\nIohannes de Aragone, canonicus Carcassonae, et cetera, dixit, requisitus an supradicti sint haereticorum publici defensores, dicit quod nescit, credit tamen.\nItem, interrogatus an ipsi sint publici de haeresi infamati et a catholicis haeretici reputentur, dixit quod credit. Interrogatus si sunt credentes haereticorum, dixit quod credit.\nInterrogatus si maxima par terrae ipsorum exemplo infici timeatur, dixit quod nescit.\n</685523ec-bab2-4303-a1d0-6593e1ec9dbe>\n\n<e522800b-a62d-4ba2-b537-60dc02d5c960>\nBernardus Iulianus, capellanus dicti Iohanni de Aragone, et cetera, dixit idem per omnia quod proxime.\n</e522800b-a62d-4ba2-b537-60dc02d5c960>\n\n<4bfe60b5-ee0c-4320-812e-867498c26d85>\nBernardus, capellanus de Miravalle, praesbiter, et cetera, dixit se credere tria ultima capitula, primum non credit. Requisitus si scit amplius, dixit quod non.\n</4bfe60b5-ee0c-4320-812e-867498c26d85>\n\n<2564cec9-e153-441e-b52f-c6c8be22777a>\nBernardus Maluscasalis, praesbiter, et cetera, credit duo media tantum de Bernardo Otonis, reliqua non credit de ipso vel aliis.\n</2564cec9-e153-441e-b52f-c6c8be22777a>\n\n<3f251980-350b-4a14-a7e8-0418a885e37c>\nGuillelmus, praesbiter, et cetera, manens apud Lauriacum, dixit idem quod proxime.\n</3f251980-350b-4a14-a7e8-0418a885e37c>\n\n<eb514178-ed4f-4732-9109-d187a13a88d5>\nArnaldus Cotus, capellanus terrae Caplante, et cetera, dixit idem quod Bernardus Maluscasalis, sed quod credit de omnibus presonis ipsis credit.\n</eb514178-ed4f-4732-9109-d187a13a88d5>\n\n<544e5c80-e7e8-4420-8cae-3c96c5a3c8d3>\nWillelmus Miliarossa, praesbiter, capellanus de Casali Ranulpho, et cetera, credit omnia capitula esse vera.\n</544e5c80-e7e8-4420-8cae-3c96c5a3c8d3>\n\n<4ee8d48f-e661-493b-870b-c5ba53fe3107>\net cetera, credit duo capitula, omnia alia non credit.\n</4ee8d48f-e661-493b-870b-c5ba53fe3107>\n\n<52e4a7b6-a067-4409-9537-802b94e2eb6c>\nPetrus Clericus nomine, praesbiter, et cetera, dixit idem quod capellanus de Villario.\n</52e4a7b6-a067-4409-9537-802b94e2eb6c>\n\n<397e545e-459f-4fe8-b7ad-ce5c2d8a2009>\nKalendas februarii nos dictus episcopus, et magister et officialis Tholosanus tenens locum domini praepositi, quantum ad diem istam inquisivimus subscritos.\n</397e545e-459f-4fe8-b7ad-ce5c2d8a2009>\n\n<8b7544d0-8da4-4920-96d3-f2820f35e112>\nRaimundus Scriptor, archidiaconus Veterismoresii, et cetera, dicit quod credit duo capitula media. Requisitus quare credit, dixit quod tantum per auditum, non quod aliquid viderit inde; sed tantum per auditum primum et ultimum, nec scit nec credit. Et adiecit quod nullus in terra ista fortius aut fidelius adhaesit Ecclesiae et domino regi Franciae quam ipse Bernardus Oto, et credit vehementer quod nisi fuisset per ipsum, factus exercitus non remansisset in terra post decessum domini regis. Item, addidit quod inquisitionem istam fuisse, credit, impetrata magis ex odio quam ex caritate.\n</8b7544d0-8da4-4920-96d3-f2820f35e112>\n\n<706e12f3-b107-4069-81d2-488ef7a9a0cb>\nGuillelmus de Solerio, canonicus Tholosanus, et conversus quondam ab haeretica pravitate, et cetera, requisitus super praedictis capitulis, dixit quod testimonium non poterat reddere de fratribus et matre Bernardi Othonis, quia de illis nihil scit nisi per auditum incertum; de Bernardo Otone non credit nec scit primum et ultimum capitulum, secundum tantum credit esse certum, tertium vero dixit quod credit eum a quibusdam catholicis reputari haereticum, a quibusdam non. Requisitus an ipse reputet eum haereticum, dixit quod anno illo quo decessit pater istius comitis Tholosani, idem et cetera tunc existens haereticus, vidit Bernardum Otonem venire ad Guilabertum de Castris, haeresiarcham, et audientem eum praedicantem, et hoc vidit semel. Requisitus an viderit eum inclinantem haereticis secundum consuetudinem credentium haereticorum, dixit quod non recolit, sed magis credit quod inclinaverit quam non. Item, quod ipso tempore anno revoluto, vidit Geraldum de Gordone, haeresiarcham, consanguineum ipsius Bernardi Otonis, et Bernardum de Mota, alium haeresiarcham, in domo illius, nec tunc recolit inclinasse. Requisitus an audiverit ipsum manutenentem haeresim verbo, dixit quod non. Requisitus an propter ista credat eum esse haereticum vel reputet, dixit quod tunc reputabat, sed modo non credit. Requisitus quare, non dixit; quod tempore illo quando ipse iacebat apud Lauriacum de vulnere sagittae, dictus Geraldus, haeresiarcha, abiit ad eum intentione recipiendi eum, sed ipse et cetera non fuit ibi, et cum reversus fuisset Geraldus de Gordone, interrogatus ab aliis haereticis an Bernardum Otonem recepisset, dixit quod non, imo adeo credebat eum esse deditum saeculo, quod nec habebat bonam spem de eo, nec bene receptus fuerat idem Geraldus ab ipso, propter quod non fuerat moratus cum eo nisi per unam noctem. Requistus an audivit quod per alios fuerit receptus haereticos, dixit quod non audivit. Item, ipso et cetera converso ab haeresi, idem Bernardus Oto non negans, quin bene eum et alios vidisset haereticos, sicut quidam negabant alii credentes, eidem testi obtulit quod quocumque vellet duceret eum securum, et teneret fecerit honorifice cum duobus equis, et libenter audiebat ea quae dicebantur ab ipos et cetera iuxta sectam haereticorum, et videbatur consentire. Item, quod credentes haereticorum reputabant eum maximum proditorem, quia tam fortiter adhaerebat servicio Ecclesiae et regis, tum propter exhaeredationem dicti domini comitis, tum quia haeresis ex hoc quod ipse faciebat multum dampnificabatur, et propter iste; et quia audivit eum publice confessum fuisse fratri Petro in sermone, non credit eum esse credentem haereticorum, nec audit de ipso modo propter quod possit informare animum suum quod ipse sit haereticus.\n</706e12f3-b107-4069-81d2-488ef7a9a0cb>\n\n<10d77f77-9cc9-488f-bf3f-fef9e8e65642>\nPetrus Martinus de Castronovo, legista, dixit super primo et ultimo capitulo dixit idem quod proximus; super secundo dixit de Bernardo Otone tantum quod credit eum infamatum a multis, sed maxime a malivolis; super tertio dixit quod credit quod quidam catholici reputant eum haereticum, quidam non. Et dixit plus, quod, ante tempus pacis facte inter dominum regem et comitem, vidit aliquotiens haereticos in castris ipsius Bernardi Otonis, scilicet Bernardum de Matrevilla, qui postea factus est haereticus, ut dicitur. Requisitus an viderit Bernardum Otonem cum illis haereticis, dixit quod non, sed nescit an ille baiulus foveret eos cum voluntate Bernardi Otonis vel propria.\n</10d77f77-9cc9-488f-bf3f-fef9e8e65642>\n\n<74297bb6-a3f0-48eb-b603-b95f117d7a36>\nAnno quo supra, septimo kalendas februarii, facta fuit haec inquisitio contra Bernardum Othonem, Guillelmum, Geraudum et Guillemum Bernardi, fratres, et matrem eorumdem a domino Guillelmo, archidiacono Carcassonae, de mandato domini papae, et a magistro Bernardo, officiale eiusdem loci, subdelegato in hac parte a domino Raimundo, Dei gratia episcopo Tholosano, et idem archidiaconus erat subdelegatus a domino praeposito Tholosano in facto eodem.\n</74297bb6-a3f0-48eb-b603-b95f117d7a36>\n\n<b5cad146-49d2-46fa-b367-425922d226f0>\nFrater Arnaldus, monachus et cellerarius Villelonge, Cisterciensis ordinis, et cetera, dixit quod ipse scit et firmiter credit, et fama publica est, quod Bernardus Oto et Geraldus, fratres, et mater eorumdem existunt piblici defensores et receptatores haereticorum in quantum possunt et audent, et sunt de haeresi publice infamati, et a catholicis haeretici reputantur, et terra illa in qua morantur quotidie inficitur, et timetur infici haeretica pravitate exemplo ipsorum. Vidit etiam quod Bernardus Oto et Geraldus, fratres, et mater eorum tenebant haereticos in domibus suis, qui contra catholicos disputabant haereses allegando. De Guillelmo et Guillelmo Bernardi, fratribus, dixit quod non vidit ipsos tenentes haereticos in domibus suis.\n</b5cad146-49d2-46fa-b367-425922d226f0>\n\n<da27fa2f-6549-4e81-902e-184413db753d>\nFrater Isarnus de Altopullo Villaelongae, eiusdem ordinis, et cetera, dixit idem quod frater Arnaldus, excepta scientiam et visu. Addidit etiam quod audivit dici ab illis qui comensales sunt dicti Bernardi Otonis, quod ipse Bernardus, quando vulneratus fuit in capite, et credebat de ipso vulnere mori, habuit secum haereticos qui sibi serviebant, et ipso consolabantur quousque convaluit de illa infirmitate. Dixit insuper quod uxor sua, nomine Nova, dixit sibi testi quod Bernardus Oto, maritus, pluries eam monuerat, et instanter supplicabat ei, quod intraret sectam haereticorum, et habitum ipsorum reciperet, alioquin ipsam incarceraret, quae timens sibi, fugam arripuit propter illud, nec postea aliquo tempore fuit cum illo nec ausa fuit redire.\n</da27fa2f-6549-4e81-902e-184413db753d>\n\n<27952dc2-a14e-45cf-9a95-137e3034fc7c>\nFrater Arnaldus, abbas Villaelongae, eiusdem ordinis, et cetera, dixit idem quod proxime, de Bernardo Otone, de matre et aliis fratribus nihil scit, quia nullam notitiam habuit de ipsis; non audivit; tamen, a dicta Nova quod Bernardus Oto monuisset ipsam quod intraret in terra haereticorum; audivit tamen dici a fratre Arnaldo supradicto quod dicta mulier ista sibi dixerat.\n</27952dc2-a14e-45cf-9a95-137e3034fc7c>\n\n<7744ad6e-557f-4e27-ba18-acef41325cfb>\nFrater Poncius, conversus Villaelongae, eiusdem ordinis, et cetera, dixit quod frater Isarnus, hoc excepto quod de haereticis, quos dictus Bernardus Oto dicitur habuisse in infirmitate sua, nihil scit, nisi de verbis quae dixerat Nova, uxor dicti Bernardi Otonis, fratri Isarno supradicto.\n</7744ad6e-557f-4e27-ba18-acef41325cfb>\n\n<046e88ba-37da-4c3b-b704-2340b89b2770>\nAbbas Montisolivi, et cetera, dixit idem quod frater Arnaldus, excepta scientia et visu. Addidit etiam quod baiulus archiepiscopi Narbonae dixerat ei quod Bernardus Oto inhibuerat ei ne caperet vel persequeretur haereticos in terra sua, quod si faceret puniret ipsum. De haereticis quos dicitur habuisse in infirmitate sua, dixit idem qod frater Isarnus.\n</046e88ba-37da-4c3b-b704-2340b89b2770>\n\n<215afeed-180d-4578-839b-580b8c0a9ba5>\nArnaldus, praesbiter de Monteolivo, et cetera, dixit idem quod abbas Montisolivi, hoc excepto, quod nihil scit de baiulo dicti archiepiscopi, sed de baiulo comitis Tholosani audivit dici a pluribus, et fidedignis, quod ipse baiulus fuit vulneratus in castro Bernardi Otonis de Lauriaco a servientibus suis, pro eo quod capiebat et persequabatur haereticos in terra dicti Bernardi Otonis.\n</215afeed-180d-4578-839b-580b8c0a9ba5>\n\n<54a095da-778f-431d-8fa5-b0f290dba677>\nBernardus de Villario, monachus Montisolivi, et cetera, dixit idem quod frater Arnaldus, excepto de scientia et visu.\n</54a095da-778f-431d-8fa5-b0f290dba677>\n\n<6b493e4a-42b2-4b67-af7c-4550878741d2>\nWillelmus Estrabaud, monachus eiusdem loci, et cetera, dixit idem de Bernardo Otone et matre eius quod proximus; de aliis nihil scit.\n</6b493e4a-42b2-4b67-af7c-4550878741d2>\n\n<3f8c481b-cada-4eb4-a712-83eda933b05c>\nMagister Raimundus, canonicus Sancti Pauli Narbonae, et cetera, dixit quod apud Aniortum, castrum dictorum fratrum, morantur haeretici, dictis fratribus scientibus et non contradicentibus. Nihil amplius scit de facto illorum.\n</3f8c481b-cada-4eb4-a712-83eda933b05c>\n\n<dadfef62-644b-4e9a-bd19-062e6da1f06a>\nFrater Guillelmus Santis, de ordine Praedicatorum, et cetera, dixit idem quod frater Arnaldus, monachus Villaelongae, excepto de scientia et visu.\n</dadfef62-644b-4e9a-bd19-062e6da1f06a>\n\n<5fcd43f0-1ea4-4857-a9c1-c92487f6ae1e>\nBernardus dictus Bodotius, capellanus de Sanchis, et cetera, dixit idem quod frater Isarnus, hoc excepto, quod de haereticis quos Bernardus Oto dicitur habuisse in infirmitate sua, nihil scit neque audivit. Addidit etiam quod, cum iret ad quamdam villam nomine Quillam, obviavit cuidam nuncio matris dictorum fratrum, qui dixit ei quod bonis homines, videlicet haeretici, morabantur in terra dictorum fratrum, de assensu et voluntate eorumdem et matre ipsorum, quos vocabant cotidie ad mensam suam et cum illis comedebant; quod libenter mitteret haeretici quos vocant bonos homines inter se quaedam legata, quae eisdem reservabat, quae nomine ipsorum receperat a quibusdam, si haberet, per quem qui dixit ei quod libenter afferret et eis bona fide traderet.\n</5fcd43f0-1ea4-4857-a9c1-c92487f6ae1e>\n\n<a8ca26b8-57d3-4f8b-b843-1cfe6b5c04dc>\nCapellanus de Aragone, et cetera, dixit quod frater Isarnus de Bernardo Otone, hoc excepto, quod nihil scit de verbis quae dixerat dicta Nova fratri Isarni supradicto. Verumtamen, bene scit quod haeretici faciunt residentiam apud Aniortum, castrum Bernardi Otonis et fratrum suorum, de consensu et voluntate ipsorum.\n</a8ca26b8-57d3-4f8b-b843-1cfe6b5c04dc>\n\n<3a157481-485d-4eef-9704-ae11cf538684>\nBernardus, minor archidiaconus Carcassonae, et cetera, dixit idem quod frater Arnaldus, excepto de scientia et visu.\n</3a157481-485d-4eef-9704-ae11cf538684>\n\n<d50d9aa7-7b54-4588-b205-ef8644b18a2b>\nGuilelmus Equiderii, canonicus Sancti Nazarii Carcassonae, et cetera, dixit idem quod proxime.\n</d50d9aa7-7b54-4588-b205-ef8644b18a2b>\n\n<ffdc9e1a-4141-421c-9ea4-45bc732202f7>\nBernardus dictus Capra, praesbiter de Villa Audebert, et cetera, dixit idem quod Bernardus archidiaconus.\n</ffdc9e1a-4141-421c-9ea4-45bc732202f7>\n\n<0d29674a-fe0b-44d2-991b-c5c3e191d785>\nPetrus de Albariis, laicus, et cetera, dixit idem quod proxime.\n</0d29674a-fe0b-44d2-991b-c5c3e191d785>\n\n<5e23c176-a2d3-407a-9890-3065ef11c213>\nMartinus, praesbiter, dixit idem quod proximus, hoc addito, quod vidit in curia episcopi Tholosani et comitis eiusdem loci quosdam, tam clericos quam laicos, conquerentes de Bernardo Otone et eius familia, qui verberabant ipos pro eo quod capiebant et prosequebantur haereticos in terra dicti Bernardi Otonis.\n</5e23c176-a2d3-407a-9890-3065ef11c213>\n\n<f60cff66-8839-49e1-abe8-b36d8d8cf019>\nBernardus Martini, diaconus, et cetera, dixit idem per omnia quod Petrus de Albariis, laicus.\n</f60cff66-8839-49e1-abe8-b36d8d8cf019>\n\n<e3ccb8ec-6790-4ce1-b0b8-f05bf4ab97fa>\nPontius dictus Tonsor, praesbiter, et cetera, dixit idem per omnia quod proxime.\n</e3ccb8ec-6790-4ce1-b0b8-f05bf4ab97fa>\n\n<8e0ff2f6-5515-42b2-ab05-563ea4c1ea45>\nRaimundus Willelmus, archipraesbiter, et cetera, dixit idem quod proxime.\n</8e0ff2f6-5515-42b2-ab05-563ea4c1ea45>\n\n<61476842-c5e6-4b33-b146-e68f6f066186>\nFortius, capellanus de Sancta Eulalia, et cetera, dixit idem quod proxime, hoc addito, quod vidit Bernardum Otonem tenentem in domo sua Guilelmum Pontii, haereticum.\n</61476842-c5e6-4b33-b146-e68f6f066186>\n\n<d7998c23-d31b-4338-958c-fd281a90b66a>\nRaimundus de Alseu, capellanus de Sancto Martino, et cetera, dixit idem quod proxime de Bernardo Otone et matre eius. De aliis fratribus nihil scit.\n</d7998c23-d31b-4338-958c-fd281a90b66a>\n\n<4d0cc28e-cfed-472a-aace-4ff06ded2d16>\nGuillelmus, praesbiter de Florano, et cetera, dixit, idem quod proxime, hoc addito, quod audivit Bernardum Otonem, quod quadam nocte receperat in domo sua, approbantem sectam haereticorum, inducendo pro ipsis haereticis auctoritate sanctorum.\n</4d0cc28e-cfed-472a-aace-4ff06ded2d16>\n\n<69e72573-dd60-4632-885f-22c75def4a21>\nGuillelmus Petris, praesbiter, et cetera, dixit idem quod Fortius, capellanus.\n</69e72573-dd60-4632-885f-22c75def4a21>\n\n<d0e7c087-5a69-4921-88be-3426286cf68f>\nBernardus Arnaldi, praecentor ecclesiae Sancti Nazarii Carcassonae, et cetera, dixit idem quod Bernardus, archidiaconus, in omnibus.\n</d0e7c087-5a69-4921-88be-3426286cf68f>\n\n<a9ffb56a-513c-4d96-b408-076d75b4cf4b>\nPaganus, clericus, et cetera, dixit idem in omnibus quod proximus.\n</a9ffb56a-513c-4d96-b408-076d75b4cf4b>\n\n<18952b3b-302e-4ab0-b00e-62d258284435>\nPetrus Arnaldi, laicus, et cetera, dixit idem quod Raimundus Alseu, capellanus de Sancto Martino.\n</18952b3b-302e-4ab0-b00e-62d258284435>\n\n<ac32bfc4-4110-40e9-a9ed-89b9c77c4e7b>\nArnaldus, capellanus de Saxiaco, et cetera, dixit idem quod proxime.\n</ac32bfc4-4110-40e9-a9ed-89b9c77c4e7b>\n\n<0a7c9444-e4f6-4575-bbbe-828fa3ea4601>\nRaimundus Arnaldi de Saxiaco, miles, et cetera, dixit idem quod Arnaldus, capellanus.\n</0a7c9444-e4f6-4575-bbbe-828fa3ea4601>\n\n<8aaad190-147e-4988-8239-1be5f9190c2f>\nBernardus Riparii, laicus, et cetera, dixit idem quod proximo, hoc addito, quod certus erat quod in castro Bernardi Otonis, familia ipsius Bernardi, cum hominibus de castro, vulneraverunt baiulum comitis Tholosani pro eo quod capiebat et persequebatur haereticos in terra dicti Bernardi Otonis.\n</8aaad190-147e-4988-8239-1be5f9190c2f>\n\n<69422eac-ff2d-48b6-ae92-c82aeadf7977>\nRaimundus Durandi, laicus de Saxiaco, et cetera, dixit idem per omnia quod Bernardus Riparii.\n</69422eac-ff2d-48b6-ae92-c82aeadf7977>\n\n<e6295434-2bca-48b7-a269-685372d8ed72>\nRaimundus Benedicti, laicus de Saxiaco, et cetera, dixit idem per omnia quod proximus.\n</e6295434-2bca-48b7-a269-685372d8ed72>\n\n<58e24475-952e-4da7-ae4a-0d21c991bb69>\nArnaldus de Felgar, de Saxiaco, clericus, et cetera, dixit idem per omnia quod proximus.\n</58e24475-952e-4da7-ae4a-0d21c991bb69>\n\n<5a638b00-838a-4dc2-9bf5-fbbf7bea9a37>\nPetrus Benedicti, de Saxiaco, laicus, et cetera, idem dixit per omnia quod proximus.\n</5a638b00-838a-4dc2-9bf5-fbbf7bea9a37>\n\n<fff38725-3a69-4a16-a7e5-ac46baa5c1f7>\nRichorius, baiulo de Dozincho, et cetera, dixit idem quod proximus.\n</fff38725-3a69-4a16-a7e5-ac46baa5c1f7>\n\n<2cf3b51d-4f30-4b50-9454-979b241ef1a8>\nRaimundus, prior Sanctae Mariae suburbii Carcassonae, et cetera, dixit quod audivit dici a pluribus fidedignis, et ita credit esse, quod Bernardus Otho sit credens haereticorum, et etiam haereticus; et aliis fratribus non audivit, nec credit ita esse. Requisitus si sunt publici defensores haereticorum, dixit quod nescit. Credit etiam firmiter quod Bernardus etiam a catholicis haereticus reputatur, et terra ipsius cotidie inficitur et timetur infici haeretica pravitate.\n</2cf3b51d-4f30-4b50-9454-979b241ef1a8>\n\n<260c8ffa-8563-4d08-a08f-f46dd218bdd1>\nHugo de Duroforti, miles, et cetera, dixit quod ipse firmiter credit quod Bernardus Oto et mater eius sint defensores et receptatores haereticorum in quantum possunt et audent, et sunt credentes haereticorum, et de haeresi publice infamati, et a catholicis haeretici reputantur, et terra in qua morantur cotidie inficitur, et timetur infici, exemplo eorum, haeretica pravitate. De aliis fratribus nihil scit, nec credit firmiter ita esse.\n</260c8ffa-8563-4d08-a08f-f46dd218bdd1>\n\n<9ba33d5e-7961-49e3-8d0e-afbc68d8374f>\nDominicus de Salella, capellanus de Villario, et cetera, dixit quod ipse credit firmiter Bernardum Otonem et fratres eius et matrem eorumdem esse haereticos, et publice de haeresi infamatos, et credit ipsos haereticorum esse defensores et receptatores, et inimicos pacis et Ecclesiae.\n</9ba33d5e-7961-49e3-8d0e-afbc68d8374f>\n\n<f47faff4-af2b-4113-bc7b-3c76cd99e217>\nArnaldus de Leuco, capellanus, et cetera, dixit idem de Bernardo Otone et matre eius quod proximus; de aliis fratribus nihil dixit.\n</f47faff4-af2b-4113-bc7b-3c76cd99e217>\n\n<6fe3f3d9-5300-42d9-b5bf-acea59c3ec1e>\nFrater Fulco, frater Sanctae Trinitatis, et cetera, dixit idem quod Dominicus de Salella, hoc addito, quod quadam vice, tempore excommunicationis, venit apud Pantianum, in domo Pontii Coruel, et ibi hospitabatur Willelmus de Aniorto; et quidam iuvenis, qui erat cum dicto Willelmo, duxit ipsum fratrem Fulconem in quadam camera ubi erant duo haeretici, quos dictus iuvenus ostendit fratri, dicens ei quod dictus Willelmus ducebat eos secum, ut ipsum salvarent, si aliquis casus accideret ei.\n</6fe3f3d9-5300-42d9-b5bf-acea59c3ec1e>\n\n<c0502189-cd38-4d46-9255-86b0db080990>\nGuillelmus Arnaldus, capellanus Sancti Andreae, et cetera, idem quod Dominicus de Salella.\n</c0502189-cd38-4d46-9255-86b0db080990>\n\n<18b07e83-3852-44a7-abba-a442251e7631>\nRaimundus Bruneti, capellanus ecclesiae Sancti Cucufati, et cetera, dixit idem quod proximus.\n</18b07e83-3852-44a7-abba-a442251e7631>\n\n<4ab3296b-89de-47c9-8bfa-367103d0802c>\nGuillelmus Fabri, capellanus de Burige, et cetera, dixit idem quod proximus.\n</4ab3296b-89de-47c9-8bfa-367103d0802c>\n\n<b29ddd66-252d-4e54-ae64-84304f2e3dc1>\nArnaldus Baudumus, capellanus de Policarpo, et cetera, dixit idem quod proximus.\n</b29ddd66-252d-4e54-ae64-84304f2e3dc1>\n\n<6c34e2e1-3ee2-40aa-bdd3-be043d20d8c6>\nHemericus, capellanus de Butagel, et cetera, dixit idem quod proximus.\n</6c34e2e1-3ee2-40aa-bdd3-be043d20d8c6>\n\n<e79bd959-d48c-4135-bd75-cf93ade7b364>\nRaimundus Bernardi, capellanus de Doncat, et cetera, dixit idem quod proximus.\n</e79bd959-d48c-4135-bd75-cf93ade7b364>\n\n<da6ac5e2-27af-4003-a678-ab1b119a9e99>\nGermanus, capellanus de Rozas, et cetera, dixit idem quod proximus.\n</da6ac5e2-27af-4003-a678-ab1b119a9e99>\n\n<52ec790c-c942-432c-837a-aca8a5e6a307>\nGuillelmus de Agate, capellanus de Castelraenc, et cetera, dixit idem quod proximus.\n</52ec790c-c942-432c-837a-aca8a5e6a307>\n\n<842698d0-a4e5-4208-bdb4-d50cdf66c483>\nBenradus Benedictus, capellanus de Leva, et cetera, dixit idem quod proximus.\n</842698d0-a4e5-4208-bdb4-d50cdf66c483>\n\n<ef8656fb-bda8-4d35-924b-e260d4c96b25>\nRaimundus de Villanova, capellanus de Ucola, iuratus, dixit idem quod proximus; et dixit quod vidit, tempore excommunicationis, haereticos manere in Lauriaco.\n</ef8656fb-bda8-4d35-924b-e260d4c96b25>\n\n<3310aa85-9c8b-4236-b5fb-843e828e01f8>\nArnaldus de Formagada, capellanus Comelianelli, et cetera, dixit idem quod Dominicus de Salella.\n</3310aa85-9c8b-4236-b5fb-843e828e01f8>\n\n<b071a24b-9716-4b47-b4f5-ea3884186057>\nRaimundus Aprilis, capellanus de Campolibero, et cetera, dixit idem quod proximus.\n</b071a24b-9716-4b47-b4f5-ea3884186057>\n\n<e65aeb0e-d5de-440e-a342-e123a6c6d943>\nTestes subscripti recepti fuerunt per nos episcopum Tholosanum, et Petrum, praepositum, et Guidonem, archidiaconum maiorem Carcassonae, in quindenam purificationis beatae virgins Mariae.\n</e65aeb0e-d5de-440e-a342-e123a6c6d943>\n\n<124cabdc-22a6-4660-84cd-5964602bdb6c>\nDominus Petrus, abbas Soricinensii, et cetera, dixit quod ipse credit quod Bernardus Oto et mater eius seunt credentes haereticorum, et defensores et receptatores ipsorum, et sunt de haeresi infamati a maiore parte, et a catholicis pro maiori parte haeretici reputantur, et quod terra ipsorum timetur infici vel infecta corroborari haeretica pravitate exemplo ipsorum.\n</124cabdc-22a6-4660-84cd-5964602bdb6c>\n\n<7ec7175e-eb5f-4fd0-8491-8c6656c5a050>\nPetrus, capellanus Villaepictae, et cetera, dixit quod ipse credit quod Bernardus Oto est defensor et receptator haereticorum, et credens, et de haeresi publice infamatus, et a catholicis hareticus reputatur, et terra ubi moratur inficitur et timetur infici exemplo ipsius haretica pravitate. De matre audivi quod fuit haeretica induta. De aliis fratribus nihil scit nec etiam audivit, quia nullam notitiam habet de ipsis.\n</7ec7175e-eb5f-4fd0-8491-8c6656c5a050>\n\n<ceae100f-7314-4187-820d-24474ee5036a>\nArnaldus Vitalis, capellanus de Castronovo, et cetera, dicit quod ipse credit quod Bernardus Oto et mater eius sunt defensores haereticorum et receptatores, et credentes, et de haeresi infamati, et a catholicis haeretici reputantur, et terra ubi moratur infici timetur exemplo eorum haeretica pravitate. De aliis fratribus nihil scit.\n</ceae100f-7314-4187-820d-24474ee5036a>\n\n<f02a2597-080e-48c0-9fa4-1e621a63f948>\nDominus Maurinus, abbas Appamiae, et cetera, dixit quod ipse credit quod Bernardus Oto sit credens haereticorum; non credit tamen quod sit publicus defensor ipsorum. Illud autem dicit de fratribus et matre ipsorum tantum. Audivit dici a clericis castri Lauriaci quod iudicavit quosdam haereticos ut conburerentur.\n</f02a2597-080e-48c0-9fa4-1e621a63f948>\n\n<a04b7c5a-108b-4cc0-baa8-c39f56372340>\nMagister Arnaldus de Campraraci, canonicus Appamiarum, et cetera, dixit quod ipse credit quod mater dicti Bernardi Otonis sit haeretica induta, sed, quod Bernardus Oto et fratres eius sin publici haereticorum defensores, non credit. Tamen credit quod latenter sint. Audivit etiam dici a viro dictae mulieris quod uxor sua erat credens haereticorum. Credit quod sint de haeresi publice infamati, et a catholicis haeretici reputantur, et maxima pars terrae ubi morantur, ipsorum exemplo, timetur infici haeretica pravitate.\n</a04b7c5a-108b-4cc0-baa8-c39f56372340>\n\n<229162b2-8747-4cf0-a3e1-2b3040254453>\nBertrandus de Montelauro, et cetera, dixit quod credit de Bernardo Otone quod sit publicus defensor haereticorum; de aliis non credit. Et credit quod de haeresi sit publice infamatus, et quod a catholicis haereticus reputatur, et quod maxima part terrae, illius exemplo, timetur infici haretica pravitate.\n</229162b2-8747-4cf0-a3e1-2b3040254453>\n\n<31a67f64-0696-48fb-a62c-612bf41d8a8a>\nRaimundus Maier, canonicus Appamiae, et cetera, dixit quod credit quod Bernardus Oto sit de haeresi a pluribus infamatus, et a catholicis haereticus reputatur pro maiori parte, et terra ubi moratur, timetur infici, exemplo ipsius, haeretica pravitate. Non credit tamen quod sit publicus defensor haereticorum, sed latenter recipiat ipsos, ut credit. De matre et fratribus nihil scit, quia nulla notitiam habuit de ipsis.\n</31a67f64-0696-48fb-a62c-612bf41d8a8a>\n",
    "title": "GrauTorres_Niort__T1",
    "createdAt": "2021-01-01T00:00:00.000Z",
    "updatedAt": "2021-01-01T00:00:00.000Z"
  }
]
