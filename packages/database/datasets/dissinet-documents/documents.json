[{"id": "McSheffrey_LollardsOfCoventry__T168", "content": "\nJohn Blumston, Richard Hegham, John Smyth, Robert Crowther, Thomas Butler, Richard Gilmyn, John Falks, and Roger Brown\nActa in ecclesia sancti Michaelis Coventr\u2019, ix\u00b0 die mensis Marcii anno Domini millesimo cccclxxx quinto, coram reverendo in Christo patre ac domino domino Johanne Dei gracia Coventr\u2019 et Lich\u2019 episcopo.\nNegotium inquisitionis de et super crimine heretice pravitatis contra Johannem Blumston, Ricardum Hegham, Johannem Smyth, Robertum Crowther, Thomam Butler, Ricardum Gilmyn, Johannem Falks et Rogerum Browne, civitatis Coventr\u2019, dicti reverendi patris diocesis, super crimine heresis infamatos, accusatos atque detectos, ut patet in articulis subscriptis meram heresim continentibus seu saltem ad minus heresim sapientibus.\n\nJohn Blumston\nIn primis videlicet Johannes Blumston de Goventria, Coventren\u2019 et Lich\u2019 diocesis, palam et publice infamatur, accusatur, nominatur et impetitur quod ipse Johannes fuit et sit verus hereticus pro eo et ex eo quod idem Johannes infra civitatem Coventr\u2019 predictam predicavit, docuit, tenuit, asseruit et dogmatizavit quod potestas attributa beato Petro in ecclesia Dei per salvatorem nostrum Iesum Christum immediate non fuit transitoria suis successoribus.\nItem, quod tanta virtus fuit in una herba sicut fuit in beata virgine Dei genitrice Maria.\nItem, quod oracio et elemosina non proficiunt defuncto quia incontinenti post mortem accedit vel ad celum vel ad infernum, sic ex consequenti nullum asserens esse purgatorium.\nItem, quod transire ad ecclesiam causa orandi vacuum esset quia quis possit ita bene fundere preces in domo propria sicut in ecclesia.\nItem, quod peregrinare ad ymagines beate Marie de Dancastrie, Walsyngham vel de Turre civitatis Coventr\u2019 fatuum esset, quia ita bene posset quis venerari beatam Virginem iuxta ignem in coquina sicut in locis predictis, et ita bene posset quis venerari beatam Virginem videndo matrem vel sororem sicut visitando ymagines, quia sunt tantomodo ligna mortua et lapides.\nItem, quod protemo vultu, ut apparuit, dixit in vulgari: \u2018A vengeance on all suche horeson prests for thay have gret envy that a pore man shulde gete hys levynge amonge hem\u2019.\n\nRichard Hegham\nIn primis videlicet Ricardus Hegham de eadem civitate palam et publice infamatur, accusatur et impetitur ac nominatur quod ipse Ricardus fuit et sit verus hereticus pro eo et ex eo quod idem Ricardus infra civitatem Coventr\u2019 predictam palam et publice predicavit, docuit, tenuit, asseruit et dogmatizavit quod quilibet Christianus in articulo mortis constitutus renunciaret omnibus operibus suis bonis et malis et submiteret se misericordie divine.\nItem quod adorare seu venerare ymagines beate Marie de Turre civitatis predicte seu aliorum sanctorum fatuum esse quia sunt nisi lingna et lapiedes.\nItem quod si ymago beate Marie de Turre civitatis predicte posita esset ad ignem, faceret bonum ignem.\nItem quod melius esset erogare pecuniam pauperibus quam offerre pecuniam ymaginibus Christi et aliorum sanctorum, que sunt ligna mortua et lapides.\n\nRobert Crowther\nIn primis videlicet Robertus Crowther de eadem civitate palam et publice infamatur, accusatur et impetitur ac nominatur quod ipse Robertus fuit et sit verus hereticus pro eo et ex eo quod idem Robertus infra civitatem Coventr\u2019 predicte palam et publice predicavit, docuit, tenuit, asseruit et dogmatizavit quod recipiens sacramentum altaris in mortali peccato vel extra caritatem nichil recipit nisi panem et vinum.\nItem, quod neque episcopi neque sacerdotes seu curati ecclesiarum habent potestatem in foro penitenciali ligandi atque solvendi.\nItem, quod vellet hec verba, \u2018qui conceptus est de Spiritu sancto, natus ex Maria virgine\u2019, extrahi a simbalo quia frustratorie ibidem sunt posita.\nItem quod peregrinare ad ymaginem beate Marie de Turre civitatis predicte fatuum esset, quia sunt nisi ligna et lepides.\n\nJohn Smyth\nIn primis videlicet Johannes Smyth de eadem civitate palam et publice infamatur, accusatur, nominatur et impetitur quod ipse Johannes fuit et est verus hereticus pro eo et ex eo quod idem Johannes Smyth infra civitatem predictam predicavit, docuit, tenuit, asseruit et dogmatizavit videlicet quod quilibet tenetur scire dominicam orationem, salutacionem angelicam et simbolum in Anglic\u2019 si posset pro istis falcis presbiteris.\nItem quod quilibet credens sicut sancta mater ecclesia credit, male credit; et quod necesse habet ad exercendum scolas per unum annum antequam cognoscat rectam fidem.\nItem quod nullus presbiter habet potestatem absolvendi aliquem in foro penitenciali de peccatis suis.\n\nRoger Brown\nRogerus Browne de eadem palam et publice infamatur, accusatur, nominatur et impetitur quod ipse Rogerus fuit et est verus hereticus pro eo et ex eo quod idem Rogerus infra civitatem predictam predicavit, docuit, tenuit, asseruit et dogmatizavit quod quis non adoraret ymaginem beate Marie de Walsyngham nec sanguinem Christi apud Heylys, sed adoraret dominum magnum et ipse dabit sibi quicquid petierit, asserens quod dominus nunquam effudit sanguinem in terra nec habuit matrem.\nItem, promisit cuidam quod sibi ostenderet certos libros heresim sapientes si iuraret quod non revelaret et si in eis crederet.\nItem, quod tempore levacionis eukaristie in manibus sacerdotis non elevat manus neque occulos ad sacramentum.\nItem, quod comedit carnes in quadragesima\u2019 et sic erat captus in comestione huiusmodi carnium.\nItem si quis non erat confessus per totam vitam suam et in articulo mortis vellet confiteri et non possit, si haberet contritionem solum transiret ad gaudia sine purgatorio; et si esset confessus de aliquo peccato et solum iniunctum esset sibi ad dicendum unum Pater noster pro penitencia, si crederet quod aliquam penam haberet in purgatorio pro illo peccato nunquam iterum vellet confiteri pro aliquo peccato.\nItem, dicit quod omnia sunt perdita que data sunt presbiteris. Item, quod nullum esset purgatorium et quod Deus voluit remittere\nomnia peccata sine confessione et satisfaccione.\n\nThomas Butler\nThomas Butler de eadem palam et publice infamatur, accusatur, nominatur et impetitur quod ipse Thomas fuit et est verus hereticus pro eo et ex eo quod idem Thomas infra civitatem predictam predicavit et palam ac publice docuit, tenuit, asseruit et dogmatizavit quod non erant nisi duo vie, ad celum videlicet et ad infernum, et quod nullus sustineret aliquam penam post mortem Christi pro aliquo peccato quia Christus moriebatur pro peccatis nostris.\nItem, quod nullum est purgatorium quia quilibet immediate post mortem transit ad celum vel ad infernum.\nItem, quod quilibet decedens in fide Christi et ecclesie, qualitercumque vixerit, salvabitur.\nItem, quod oraciones et peregrinaciones nullius sunt effectus et in nichilo prosunt ad obtinendum celum.\nItem, quod novit quando presbiter ascendit in pulpitum quid ipse vult dicere ita bene sicut ipse presbiter.\n\nJohn Falks\nJohannes Falkys de eadem palam et publice infamatur, accusatur, nominatur et impetitur quod ipse Johannes fuit et est verus hereticus pro eo et ex eo quod idem Johannes infra civitatem predictam publice predicavit, docuit, tenuit, asseruit et dogmatizavit quod fatuum esset offerre ymagini beate Marie, dicendo in vulgari: \u2018Hyr hed shal be hoore or I offur to hur. What is hit but a blok? If hyt cothe speke to me, I wolde gyfe hit an halpeni worth of ale.\u2019\nItem quod quando presbiter differt languentibus seu infirmis corpus Christi, quare non differt eciam sanguinem Christi?\nItem, quod comedit lac vaccinium in prima Dominica instantis xl.\nItem quod quoad sacramentum penitencie et absolucionis, nullus presbiter habet potestatem absolvendi aliquem a peccatis suis, cum non possit creare unum capillum capitis sui.\nItem, quod ymago beate Marie erat nisi lapis et truncus.\n\nRichard Gilmyn\nRicardus Gylmyn de eadem palam et publice infamatur, accusatur, nominatur et impetitur quod ipse Ricardus fuit et est verus hereticus pro eo et ex eo quod idem Ricardus infra civitatem predictam publice predicavit, docuit, tenuit, asseruit et dogmatizavit quod melius fuit erogare pecunias pauperibus quam decimas dare presbiteris vel offerre ymaginibus beate Marie et melius esset offerre ad ymaginem Dei creatam quam ad ymaginem Dei pyktam.\nItem, quod ipse habuit orationem dominicam et salvacionem angelicam et simbolum in Anglic\u2019 et alium librum vidit et habuit continentem evangelia et epistolas in Anglic\u2019, et secundum illa voluit vivere, et per hoc credit se salvandum.\nItem, quod nullus presbiter melius loquitur in pulpito quam ille liber loquitur.\nItem, quod sacramentum altaris non est nisi panis et quod presbiteri hoc faciunt ad cecandum populum.\nItem, quod presbiter dum est in missa est presbiter, et post celebrationem misse usque ad inchoacionem alterius misse est nisi laicus et nullam habet potestatem nisi ut merus laicus.\n\n\nJohn Blumston, Richard Hegham, Robert Crowther, John Smyth, Roger Brown, Thomas Butler, John Falks, and Richard Gilmyn\nResponsio predictorum Johannis Blumston, Ricardi Hygham, Roberti Crowther, Johannis Smyth, Rogeri Brown, Thome Boteler, Johannis Falkys et Ricardi Gylmyn separatim ad articulos supradictos:\nSuper quibus antea articulis omnibus et singulis supradictis, prefati Johannes, Ricardus, Robertas, Johannes, Rogerus, Thomas, Johannes et Ricardus coram dicto reverendo patre ad fideliter respondendum ad sacrosancta Dei evangelia coram ipso tunc aperta sponte iurati in forma iuris, eisdem articulis omnibus et singulis tam generaliter quam specialiter eisdem Johanni, Ricardo, Roberto, Johanni, Rogero, Thome, Johanni et Ricardo per prefatum reverendum patrem clare et distincte expositis separatim in vulgari responderunt publice in iudicio fatendo. Et confessi sunt et quilibet eorum confessus est omnes et singulos articulos hereticos et errores supradictos tunc ut premittitur tenuisse, predicasse, asseruisse, docuisse et dogmatizasse.\nDemum tamen prefati Johannes, Ricardus, Robertas, Johannes, Rogerus, Thomas, Johannes et Ricardus per dictam reverendum patrem super veritate fidei et ortodoxe sanius instructi, submiserunt se correctioni dicti reverendi patris: et in iudicio sacrosancte ecclesie asserentes se fore paratos ad abiurandum omnes et singulos articulos hereticos et errores supradictos ac omnem et omnimodam heresim. Et tunc ibidem coram dicto reverendo patre et aliis notabilibus personis \u2013 videlicet Ricardo Coventry priore ecclesie cathedralis Coventr\u2019, Thoma Garstange, Johanne Preston, Ricardo Leylonde, Johanne Frysby, sacre theologie professoribus, Humfrido Hawardyn, legum doctore, Johanne Alcok, decretorum doctore, Willelmo Gerarde, in theologia baccallario, Edmundo Hale et Johanne Sharpe in decretis bacallariis, Davide Clone in utrioque iure bacallario, magistris Hugone Lehe et Henrico Lewys, in artibus magistris, Roberto Pratt et Thoma Formewerke, notariis, et aliis quampluribus tunc presentibus \u2013 abiuraverunt et quilibet eorum abiuravit in forma subscripta tunc in vulgari.\n\nIn the name of God, Amen. Before yowe the ryght reverent fadur in God John, by the grace of God bysshop of Coventre and Lichefeld, we, John Blumston, Ric\u2019 Hegham, Robert Crowther, John Smyth, Roger Browne, Thomas Butler, John Falks, and Ric\u2019 Gylmyn of the cety of Coventre of your diocese and jurisdiction, detectyd, difamyd, denouncyd and noysyd to your reverent fadurhed of heresy, errowrs and othur articlis evyl sownyng, beinge in dome and jugement before your sayde reverent fadurhed. And undurstondyng, knowynge and well persayvyge that afore thys houre we \u2013 the forsayd John, Ric\u2019, Robert, John, Roger, Thomas, John and Ric\u2019 \u2013 opynly sayde, affermyd, declaryd and expressyd dyverse articlis and opinions, errours and agaynns the fayth of hooly churche and contrari to the determination of the same and evyll sonynge in the eerys of wel disposyd cristyn men.\nWherfore we the forsayde John, Ric\u2019, Robert, John, Roger, Thomas, John and Ric\u2019 afore yowe the sayde reverent fadur, as hit is permittid, truly and faythfully enformyd, knolage and knowe well that ye sayde articlis above rehersyd bene eronyous and agayns the truwe beleve, fayth and determinatyon of hooly churche and ryght evyll sownyng to ye eerys of well disposyd cristyn peple.\nWyluynge with oure pure herts and fre wills to forsake the seyde errors and articlis and all othur errours, heresies and erronius opynions beynge ayaynns the truwe fayth and determination of hooly churche and the unite and determination of the sayde churche, and to beleve from hens forwarde aftur the techynge of all hooly churche and the determination of the same: forthermore the sayde errours, erronius opynyons and evyll sonynge articlis, as hyt is above sayde, and all maner of heresies, articlis, opynyons and doctrine that is ayaynns the truwe fayth and determination of hooly churche we forsake, renounce and abjure and sweyre apon this boke that aftur this houre we shall never opynly ne prively holde, declare ny teche herisy nor errors ny no maner doctrine agayns the fath and doctrine of hooly churche.\nNy we shad not receyve, favour ny concell ny defend, socour or supporte by oureselfe or any othur meane person prively or openly theyme that holdyth, techyth or meyntenyth eny suche fals doctrine, nothur to felishype with theyme wyttyngly ny confort theym, nethur receyve theym into oure howsus ny give thaym meyte ny drynke, clothynge ne money, nethur in any othur wise to socur hem.\nForthurmore we sware that if we mey knowe eny persons, men or wymen, suspecte of errors and heresyes or fautors, concelors, confortators, defensours, receptours or that make eny private conventiciis contrary to the comen doctrine of hooly churche, we shall denounce hem to your sayde reverent fadurhed or to your successours or ther offecers or to ther ordinarys as sone as we godely may.\nSo helpe us God and hali dome.\n\nFacta huiusmodi abiuracione, prefati Johannes, Ricardus, Robertas, Johannes, Rogerus, Thomas, Johannes et Ricardus, saniori ducti consilio, bene inteligentes quod ipsi pro huiusmodi heresi maioris excommunicacionis sententiam a iure latam fuerunt involuti, a dicto reverendo patre ab ipsa excommunicacionis sententia se humiliter perierunt absolvi.\nEt tunc dictas reverendus pater predictos Johannem, Ricardum, Robertam, Johannem, Rogerum, Thomam, Johannem et Ricardum a dicta excommunicacionis sententia absolvit in forma iuris.\nAc contra eos et eorum quemlibet pronunciavit, declaravit atque processit sub modo et forma sequentibus.\nIn Dei nomine, Amen. Nos Johannes, permissione divina Coventrensis et Lich\u2019 episcopus, contra vos, Johannem Blumston, Ricardum Hegham, Robertam Crowther, Johannem Smyth, Rogerum Browne, Thomam Butler, Johannem Falkys et Ricardum Gylmyn de Coventria nostre diocesis in negocio heretice pravitatis legitime procedentes.\nQuia invemimus vos et quemlibet vestrum heretica dixisse, tenuise, asseruisse, predicasse et dogmatizasse articulos supradictos separarim. Sed quia vultis, ut asseritis, et quilibet vestrum vult, corde puro et non ficto ad sanam doctrinam et ad unitatem ecclesie redire, ideo abiurata per vos et vestrum quemlibet penitas omni predicta heresi in speciali ac omni et omnimoda heretica pravitate, prestitaque caucione de parendo iuri ab excommunicacionis sentencia qua ea occasione perstetistis, vos et quemlibet vestrum absolvimus et sacramentis ecclesie restituimus.\nEt quia in Deum et sacrosanctam ecclesiam Romanam in ea parte deliquisti temere, vos et quemlibet vestrum in carceribus nostris mancipandos in partem penitencie vestre et salvo custodiendos usque ad diem Veneris proximum post datum presentium decernimus in hiis scriptis.\nEt pro malo exemplo quod Christi fidelibus in huiusmodi heresi vestra prebuistis, et ut pena vestra seu penitencia sit metus multorum, publicam penitenciam subscriptam vobis et cuilibet vestrum iniungimus, videlicet:\nQuod die Veneris proximo post datum presentium vos et quilibet vestrum, nudus pedes et caput, solis liniis vestibus induti, ab ecclesia sancti Michaelis civitatis nostre Coventr\u2019 ad crucem in foro eiusdem civitatis unum fasciculum lignorum in humeris portet ante processionem solempnem circa horam undecimam ante meridiem coram curato vel vices eius gerenti. Totique populo circumstanti, abiuracionem heresis sue et omnimodam heresim ac quamcumque partem sue abiuracionis ac iuramenti supradicti sub modo et forma predictis, sicut profertur, ex eorum mera, libera, propria et spontanea voluntate sic fuisse et esse per ipsos factam palam et publice in vulgari fateantur et recognoscant, et eorum quilibet sic fateatur et recognoscat.\nDeinde, post moram dimedietatis unius hore ibidem facte, pro eo quod ymaginem beate Marie de Turre infra precinctum domus Carmilitanorum civitatis nostre predicte situatam vilependerunt et blasfemaverunt, dictos fassiculos ut premittitur ad eandem ymaginem portantes, unam candelam precii unius denarii, cum denario in dicta candela affixo, una cum fasciculis antedictis, quilibet eorum devote peregrinando offerat tunc ibidem.\nDeinde, die Dominica proximo tunc futuro, prefati Johannes, Ricardus, Robertus, Johannes, Rogerus, Thomas, Johannes et Ricardus in ecclesia sancti Michaelis civitatis nostre predicte tempore processionis iuxta crucem in eadem processione differendi, solis vestibus liniis induti, nudi pedes et capita, singuli eorum unum fasciculum in humeris differens processionem procedat. Et sic, processione finita, ad superiorem gradum summi altaris usque ad offertorii completionem sic morentur et expectent. Et tunc, cum curato vel eius vicem gerenti preces et dicta consueta in pulpito dicturo, descendant. Et, ex opposito pulpito stando, permaneant quousque huiusmodi sua abiuratio in forma prescripta per curatum antedictum seu vices eius gerentes toti populo sic astanti palam, publice et expresse in vulgari plene exponatur. Deinde dictos fassiculos ad ymaginem beate Marie de Turre infra precinctum domus Carmilitanorum civitatis nostre predicte devote peregrinando offerant et quilibet eorum offerat.\n\n\n\nJohn Blumston, Richard Hegham, Robert Crowther, John Smyth, Roger Brown, Thomas Butler, John Falks, and Richard Gylmyn\nCertificatorium vocationis Johannis Blumston, Ricardi Hegham, Roberti Crowther, Johannis Smyth, Rogeri Browne, Thome Buder, Johannis Falkys et Ricardi Gylmyn ad penitenciam.\nReverendo in Christo ac patri ac domino domino Johanni Dei gratia Coventrensis et Lich\u2019 episcopo, vester humilis et devotus in Christo filius Ricardus Leylonde sacre theologie professor ac vicarii sancti Michaelis Coventr\u2019 vicem gerens, obediencias et reverendas cum honore et subiectione:\nLitteras vestras reverendas nono die mensis Marcii ultimi iam preteriti cum omni reverencia qua decuit noveritis me recepisse, tenorem continens infrascriptam.\n\nJohannes permissione divina Coventrensis et Lich\u2019 episcopus, dilecto in Christo filio perpetuo vicario ecclesie parochialis sancti Michaelis Coventr\u2019 nostre diocesis eiusve vicem gerenti, salutem, gratiam et benedictionem.\nCum nuper Johannes Blumston, Ricardus Hegham, Robertus Crowther, Johannes Smyth, Rogerus Browne, Thomas Butler, Ricardus Falkys et Johannis Gylmyn de Coventria dicte nostre diocesis de et super nonnullis articulis meram heresim sapientibus penes nos infamati existunt et ea occasione auctoritate et mandato nostris capti, adducti et aliquanto tempore pro huiusmodi crimine heresis legitime incarcerati.\nDeinde, coram nobis in ecclesia parochiali sancti Michaelis Coventr\u2019 predicta pro trubunali iudicialiter sedentibus, huiusmodi heresim super quam ut prefertur extiterant diffamati, prout in articulis precedentibus separatim liculentius apparet, veraciter ut tunc expresse asseruerunt: scientes articulos supradictos omnes et singulos fuisse et esse hereticos, falsos et erroneos ac adversus doctrinam sancte matris ecclesie temere procedentes. Volentesque, ut dixerunt, canonicam sequi doctrinam, ab omni heretica pravitate recedere ac ad unitatem sacrosancte ecclesie spontanea et propria voluntate redire, huiusmodi heresim et omnem et omnimodam heresim libere et sponte coram nobis in iudicio palam et publice se abiuraturos et abiurare fatebantur fore paratos.\nNosque, sacrorum canonum instituta immutari, ipsorumque Johannis, Ricardi, Roberti, Johannis, Rogeri, Thome, Ricardi et Johannis tam corporum quam animarum vitam pariter et salutem salvari volentes et intime affectantes prefatos Johannem, Ricardum, Robertum, Johannem, Rogerum, Thomam, Johannem et Ricardum, omnes et singulos articulos supradictos, meram heresim ut liquide patet continentes, necnon et omnem heresim sic in forma iuris abiurandam, iudicialiter admisimus sub modo et forma infrascriptis.\n\nIn Dei nomine, Amen \u2013 ut supra in abiuratione et cetera. Nosque, iuxta iuris peritorum consilium nobis in hac parte assidentium ulterius legitime procedentes tam pro feliciori animarum ipsorum Johannis, Ricardi, Roberti, Johannis, Rogeri, Thome, Johannis et Ricardi salute et salubri correctione eorundemque omnium Christi fidelium per eorum perversam doctrinam maxime infectorum seu inficiendorum, quod absque reformatione prefatorum Johannis, Ricardi, Roberti, Johannis, Rogeri, Thome, Johannis et Ricardi abiuratione necnon partem salutaris penitencie eisdem ea occasione nostro arbitrio indicte in ecclesia vestra et in foro civitatis predicte publicandum fore decrevimus. Que vero penitencia publica in ecclesia vestra et in foro civitatis predicte peragenda, per nos eisdem indicta, sequitur et est talis, videlicet.\nQuod die Veneris proximo post datum presentium prefati Johannes, Ricardus, Robertus, Johannes, Rogerus, Thomas, Johannes et Ricardus et quilibet eorum, nudus pedes et caput, solis liniis vestibus indutus, ab ecclesia sancti Michaelis civitatis nostre predicte ad crucem in foro eiusdem civitatis unum fassiculum lignorum in humeris portet ante processionem solempnem circa horam undecimam ante meridiem coram curato vel vices eius gerenti. Totique populo circumstanti abiurationem heresis sue et omnimodam heresim ac quamcumque partem sue abiurationis ac iuramenti supradicti sub modo et forma predictis sic, ut prefertur, ex eorum mera, libera et spontanea voluntate sic fuisse et esse per ipsos factam palam et publice, eciam in vulgari, fateantur et recognoscant et eorum quilibet fateatur et recognoscat.\nDeinde, post moram dimedietatis unius hore ibidem factam, pro eo quod ymaginem beate Marie de Turre infra precinctum domus Carmilitanorum civitatis nostre predicte situatam vilipenderunt et blasfemarunt, dictos fassiculos ut premittitur ad eandem ymaginem portantes, unam candelam precii unius denarii cum denario in dicta candela affixo una cum fassiculis antedictis quilibet eorum devote peregrinando offerat tunc ibidem.\nDeinde die Dominica proximo tunc futuro prefati Johannes, Ricardus, Robertus, Johannes, Rogerus, Thomas, Johannes et Ricardus in ecclesia sancti Michaelis civitatis nostre predicte tempore processionis, iuxta crucem in eadem processione differendam, solis vestibus liniis induti, nudi pedes et capita, singuli eorum unum fassiculum in humeris differens processionem procedat. Et sic processione finita, ad superiorem gradum summi altaris usque ad offertorii completionem sic morentur et expectent. Et tunc cum curato vel eius vicem gerente, preces et dicta consueta in pulpito dicturo, descendant et ex opposito pulpito stando permaneant quousque huiusmodi sua abiuratio in forma prescripta per curatum antedictum seu vices eius gerentes, toti populo sic astanti, palam, publice et expresse in vulgari plene exponatur. Deinde dictos fassiculos ad ymaginem beate Marie de Turre predictam devote peregrinando offerant et quilibet eorum offerat.\nQuare vobis committimus et mandamus quatenus, dictis diebus ante huiusmodi processionis inceptionem, predictos Johannem Blumston, Ricardum Hagham, Robertum Crowther, Johannem Smyth, Rogerum Browne, Thomam Butler, Johannem Falks et Ricardum Gylmyn ad huiusmodi penitenciam ut prefertur tunc peragendam palam et publice evocetis seu sic evocari faciatis. Nostramque huiusmodi penitencie iniunctionem ac ipsorum Johannis et ceterorum abiurationem ac iuramenti prestationem sic, ut prefertur, in vulgari exponatis seu sic exponi faciatis.\nEt si prefati Johannes, Ricardus, Robertus, Johannes, Rogerus, Thomas, Johannes et Ricardus dictis die et loco coram vobis, ad vocacionem vestram, dictam penitenciam devote subituri comparuerint et fecerint et eorum quilibet comparuerit et fecerit, et quid in hac parte debite fecistis, nos citra xxum sextum diem mensis Aprilis proximum futurum per litteras vestras patentes habentes seriem continentes, auctentice sigillatas, certificetis.\nDatum Coventr\u2019 nostro sub sigillo ix\u00b0 die mensis Marcii anno Domini millesimo cccclxxxvto et nostre consecrationis anno xxvii\u00b0.\n\nQuarum quidem litterarum reverendarum vigore et auctoritate, predictis diebus Veneris et Dominico in ecclesia parochiali sancti Michaelis predicta ante processionis huiusmodi inceptionem, prefatos Johannem Blumston et ceteros ad penitenciam huiusmodi, ut premittitur, peragendam palam et publice evocavi. Vestramque huiusmodi pariter penitencie iniunctionem ac ipsorum Johannis, Ricardi et ceterorum abiuracionem et iuramenti prestationem sic, ut prefertur, in vulgari exposui.\nQui quidem Johannes Blumston, Ricardus Hegham, Robertus Crowther, Johannes Smyth, Rogerus Browne, Thomas Butler, Johannes Falks et Ricardus Gylmyn dictis die et loco, ad dictam evocationem meam, penitenciam huiusmodi devote subituros personaliter statim comparuerunt et quilibet eorum comparuit. Penitenciamque huiusmodi humilime, ut apparuit, perfecerunt pariter et devote. Dictam abiuracionem heresis sue ac heresim quamcumque et quamcumque partem sue abiuracionis ac iuramenti prestacionis supradicte sub modo et forma predictis, sicut prefertur, ex eorum singulorum mera, libera, propria et spontanea voluntate fuisse et esse coram vobis per ipsos factas palam et publice eciam in vulgari recognoscendo et confitendo recognoverunt et confessi sunt tunc ibidem.\nEt sic mandatum vestrum reverendum in omnibus humilime sum executus. In cuius rei.\n\n\n\nMargery Goyte\nActa in manerio de Beaudesert octavo die mensis Aprilis anno Domini millesimo cccclxxxviii0 coram reverendo in Christo patre et domino domino Johanne Dei gratia Coventrensis et Lich\u2019 episcopo.\nNegocium inquisicionis de et super crimine heretice pravitatis contra Margeriam Goyte, uxorem Jacobi Goyte, nuper de parochia de Assheburn dicti reverendi patris diocesis, palam et publice super crimine heresis infamatam, accusatam atque detectam, ut patet in articulis subscriptis meram heresim continentibus seu saltem ad minus heresim sapientibus.\nIn primis videlicet Margeria uxor Jacobi Goyte nuper de parochia de Asshebum Coventrensis et Lich\u2019 diocesis palam et publice infamatur, accusatur, nominatur et impetitur quod ipsa Margeria fuit et sit vera heretica pro eo et ex eo quod ipsa Margeria infra dictam parochiam de Asshebum et in aliis locis circumvicinis predicavit, docuit, tenuit et asseruit quod illud quod presbiteri sublevant supra capita sua tempore misse non est verum corpus Christi, quia si sic esset presbiteri non frangerent illud in tres partes tam leviter et illud deglutirent sicut faciunt, quia corpus Domini habet carnem et ossa et sic non illud quod presbiteri tunc recipiunt.\nItem, dicta Margeria palam et publice ut supra infamatur, accusatur, nominatur et impetitur quod ipsa fuit et est vera heretica pro eo et ex eo quod ipsa palam et publice in locis predictis predicavit, docuit, asseruit, renuit et dogmatizavit quod sacerdotes ementes sexaginta panes pro obolo et monstrantes eos populo dicunt quod de singulis eorum conficitur corpus Christi, populum decipiendo et se ipsos ditando.\nItem, dicta Margeria palam et publice ut supra infamatur, accusatur, nominatur et impetitur quod ipsa fuit et est vera heretica pro eo et ex eo quod in locis predictis predicavit, docuit, tenuit, asseruit et dogmatizavit quod cum Deus primo creasset hominem, quomodo potest homo creare Deum?\nItem, dicta Margeria palam et publice ut supra infamatur, accusatur, nominatur et impetitur quod ipsa fuit et est vera heretica pro eo et ex eo quod in locis predictis predicavit, docuit, tenuit, asseruit et dogmatizavit quod licet Christus natus fuit de beata Maria, tamen non de virgine, quia Joseph erat disponsatus Marie et pluries eam carnali ter cognovit, de cuius semine conceptus erat Christus sicut ipsa concepit filium de semine mariti sui.\nItem, dicta Margeria palam et publice ut supra infamatur, accusatur, nominatur et impetitur quod ipsa fuit et est vera heretica pro eo et ex eo quod in locis predictis predicavit, docuit, tenuit, asseruit et dogmatizavit quod puer conceptus inter parentes christianos non eget sacramento baptismatis.\nSuper quibus autem articulis omnibus et singulis supradictis prefata Margeria, coram dicto reverendo patre ad fideliter respondendum ad sacrosancta Dei evangelia coram ipsa tunc aperta sponte iurata in forma iuris, eisdem articulis omnibus et singulis tam generaliter quam specialiter dicte Margerie per prefatum reverendum patrem clare et distincte expositis in vulgari respondit publice in iudicio fatendo. Et confessa est se omnes et singulos articulos hereticos et erroneos supradictos sic ut prefertur tenuisse, predicasse, docuisse et credidisse.\nDemum tamen dicta Margeria Goyte, per dictum reverendum patrem super veritate fidei orthodoxe sanius instructa, submisit se correctioni dicti reverendi patris et in iudicio sacrosancte ecclesie, asserens se fore paratam ad abiurandum omnes et singulos articulos hereticos et errores supradictos ac omnem et omnimodam heresim.\nEt tunc ibidem coram eodem reverendo patre et aliis notabilibus personis \u2013 videlicet magistris Georgio Strangeweys sacre theologie professore, Ricardo Salter decretorum doctore, Johanne Sharpe in decretis bacallario, magistro Hugone Lehe in artibus magistro, Roberto Pratt in utroque iure bacallario et Thoma Formewerke notario publico et aliis quampluribus tunc presentibus \u2013 abiuravit modo et forma subscriptis tunc ibidem in vulgari.\n\nIn the name of God, Amen. Before yowe the ryght reverent fadur in God John by the grace of God bysshoppe of Coventre and Lich\u2019, I Margeri Goyte late of the parisshe of Assheburn of your diocese and jurisdiction, detectid, defamyd, denouncyd and noysyd to your reverend fadurhed of heresy, errorys and othur articlis evil sonynge, beynge in dome and jugement before your sayde reverend fadurhed and undurstondynge, knowynge and wel perceyvynge that afore this howre I have opynly sayde, affermyd, declaryd and expressyd diverse articlis and opinions erronious and agayns the fayth of hooly churche and contrari to the determination of the same and evill soynynge to the eeris of wel disposyd cristyn peple.\nWherfore I the forsayde Margeri afore yowe the sayde reverent fadur, as hit is permittyd truly and feythfully enformyd, knolage and kno well that the sayde articlis above rehersyd ben erronyous and agaynys the truwe beleve, fayth and determination of hooly churche and ryght evyll sownynge to the eers of wel disposyd cristin peple, willnynge with my pure herte and fre wille to forsake the sayde errours and articlis and all othur errours, heresies and erronious opynyons beinge agaynns the truwe fayth and determination of hooly churche and the unite and determination of the sayde churche and to beleve from this tyme forwarde aftur the techynge of all hooly churche and the determination of the same.\nForthurmore the sayde errours, erronious opynyons and evyl sownynge articlis, as hit is above sayde, and all maner of heresyes, articlis, erronious opynyons and doctrine that is agaynns the truwe fayth and determination of hooly churche I forsake, renounce and abjure and swayre apon this boke that aftur this houre I shall never opynly ny privily holde, declare ny teche heresi nor errours ny no maner doctrine agayns the fayth or doctrine of hooly churche. Ne I shall receyve, favour ny concell, defende, succour ny supporte by myselfe or any othur meane person privili or opynly theyme that holds, techys or mayntenis any suche fals doctrine, nethur to felishyp with theyme, nethur receyve theyme into my hows ny yiffe theyme mete ny drynke, clothynge ny monay, nethur eny othur wise to socour hem.\nForthermore I swayre that if Y may knowe any persons, men or women, suspecte of errours and heresies or fautors, concelours, confortatours, defensours, receptours or that make eny private conventiciis contrari to the comen doctrine of hooly churche, I shall denounce hem to your seyde reverent fadurhed or to your successours or ther offecers or to ther ordinaris as sone as I godeli mey.\nSo helpe me God and holi dome.\n\nFacta huiusmodi abiuracione, prefata Margeria, saniori ducta consilio, bene inteligens quod ipsa pro huiusmodi heresi maioris excommunicacionis sentencia a iure lata fuit involuta, a dicto reverendo patre ab ipsa excommunicacionis sentencia se humiliter peciit absolvi. Et tunc dictus reverendus pater predictam Margeriam Goyte a dicta excommunicacionis sentencia absolvit in forma iuris.\nAc contra eam pronunciavit, declaravit atque processit sub modo et forma sequentibus.\n\nIn Dei nomine, Amen. Nos Johannes, permissione divina Coventrensis et Lich\u2019 episcopus, contra te, Margeriam Goyte nuper de parochia de Asshebum nostre diocesis, in negocio heretice pravitatis legitime procedentes.\nQuia invenimus te heretica dixisse, tenuisse et asseruisse articulos supradictos sed vis, ut asseris, corde puro et non ficto ad sanam doctrinam et ad unitatem ecclesie redire. Ideo, abiurata per te penitus omni predicta heresi in speciali ac omni et omnimoda heretica pravitate, prestitaque cautione de parendo iuri, ab excommunicacionis sententia, in qua ea occasione perstetisti, te absolvimus et sacramentis ecclesie restituimus.\nEt quia in Deum et sacrosanctam ecclesiam Romanam in ea parte temere deliquisti, pro malo exemplo quod Christi fidelibus in huiusmodi heresi tua prestitisti, ut pena tua seu penitencia publica per te peragenda sit metus aliorum, penitenciam publicam subscriptam tibi iniungimus.\nVidelicet quod die Sabbati ante Dominicam in Albis, nuda pedes, aliis vestimentibus induta, ab ecclesia de Asshebum usque ad crucem in foro ville predicte unum fassiculum lignorum in humeris portes, processionem procedas circa horam undecimam ante meridiem. Et ibidem, coram vobis seu vices vestras gerente, totique populo circumstanti, abiuracionem heresis tue et omnimodam heresim ac quamcumque partem tue abiuracionis ac iuramenti supradictorum sub modo et forma predictis sic, ut premittitur, ex tua mera, libera et spontanea voluntate sic fuisse et esse per te factam palam et publice eciam fatearis et recognoscas.\nDeinde, dictis articulis et abiuracione publice perlectis, dictum fassiculum ad predictam ecclesiam coram processione deportes, et illud unacum candela ardente ad ymaginem crucifixi in ecclesia predicta devote peregrinando offeras.\nEt consimilem penitenciam peragas per tres dies mercati ibidem. Et si dictam penitenciam per unum diem mercati ibidem devote peragas, ceteri respectuantur sub spe bone gesture.\n\nRobert Gierke alias Teylour\nActa in palacio reverendi in Christo patris et domini domini Johannis Dei gratia Coventrensis et Lich\u2019 episcopi infra civitatem predictam coram eodem xxvii die mensis Februarii anno Domini millesimo cccclxxxix.\nNegotium inquisicionis super crimine heretice pravitatis contra Robertum Clerke alias Teylour de parochia sancti Michaelis Coventr\u2019 dicti reverendi patris diocesis, palam et publice super crimine heresis accusatus, infamatus et detectus ut patet in articulis subscriptis meram heresim continentibus seu saltim sapientibus.\nIn primis dictus Robertus Clerke alias Teylour palam et publice infamatur, accusatur, nominatur et impetitur quod ipse fuit et est verus hereticus pro eo et ex eo quod idem Robertus infra civitatem predictam predicavit, docuit, tenuit, asseruit et dogmatizavit quod oracio Dominica et salutacio angelica non sunt alicuius effectus et quod dampnabile esset dicere Pater noster et Ave Maria, sed quod totus effectus orationis est in symbolo. Ad quem articulum dictus Robertus respondebat sub hac moderamine, quod oracio Dominica non esset dicenda ab aliquo existente extra caritatem quia tunc esse pocius ad dampnacionem dicentis quam ad edificacionem.\nItem, quod presbiteri habent omnes divicias mundi et tenent aurum et argentum ultra capita sua tempore misse, que melius essent distribuenda inter pauperes. Negat articulum, tamen dicit quod plura bona sunt collata ad ecclesiam que melius essent distribuenda inter pauperes.\nItem, quod ipse scivit facere homines loqui cum Deo, ore ad os.\nItem, dictus Robertus requisitus respondere dictis articulis in vim iuramenti sui, dixit quod noluit iurare coram sacerdote licet mortem sustineret. Demum tamen idem Robertus, per dictum reverendum patrem super veritate fidei orthodoxe sanius instructus, submisit se correctioni dicti reverendi patris et in iudicio sancte matris ecclesie, asserens se fore paratum ad abiurandum omnes et singulos errores et hereticas pravitates et omnem et omnimodam heresim. Et tunc ibidem, coram dicto reverendo patre et aliis notabilibus personis, omnem et omnimodam heresim penitus abiuravit et crucem propria manu in signum abiuracionis sue huiusmodi fecit.\nFactaque huiusmodi abiuracione, predictus Robertus, saniori ductus consilio, bene inteligens quod ipse pro huiusmodi heresi maioris excommunicacionis sententiam a iure latam fuit involutus, a dicto reverendo patre ab ipsa excommunicacionis sentencia se humiliter peciit absolvi. Et tunc dictus reverendus pater dictum Robertum a dicta excommunicacionis sentencia absolvit in forma iuris et penitenciam subscriptam iniunxit.\nVidelicet quod die Dominica ex tunc proximo sequente dictus Robertus, nudus pedes et caput, ante processionem unum fasciculum lignorum in humeris portet. Et sic stando coram pulpito, dictos articulos sibi per executorem officii publice perlectos fateatur et recognoscat se penitus abiurasse, et time ibidem publice abiuret cum effectu.\nEt curatus certificaverit viva voce quod dicta penitencia fuit humiliter peracta.\n\n\nJohn Sheperde\nActa habita in ecclesia cathedrali Lich\u2019 xiii die mensis Novembris anno Domini millesimo quingentesimo tercio coram venerabilibus viris magistris Johanne Yotton, decano, et Georgio Strangwais, eiusdem ecclesie canonico residente, sacre theologie professoribus, reverendi in Christo patris et domini domini Galfridi permissione divina Coventr\u2019 et Lich\u2019 episcopi in negocio inquisicionis de et super crimine heretice pravitatis contrajohannem Sheperde parochie de Bolton super Moores dicto reverendi patre super crimine heresis infamatum, accusatum atque detectum, ut patet in articulis meram heresim continentibus, seu saltem heresim ad minus sapientibus, commissariis specialiter deputatis sufficienterque constitutis.\n\nIn the name of Gode, before you right worshipfull maisters M. John Yotton and George Strangwais, doctors of divinite and yn thys behalfe commissaries to the reverend fader in God Geffrey by the grace of God busshopp of Coventr\u2019 and Lich\u2019 sufficiently deputed, I John Scheperde of the paresh of Bolton on the Mooris of the diocese and jurisdiction of the seyd reverend fadre detected, diffamed, accused, denownced and noysed to the fore reheresed reverende fadre of errowris, heresy and other articles evyll sownyng; being in dome and jugement of the seyd reverend fadre and you his commissaries, and undrestondyng, knowyng and well perceving that afore thys howr I the foreseyd John opynly seyde, affermed, declared and expresly held diverse articles and opynyons erroneows and agenst the fayth of the holy church and contrary to the determination of the same and evyll sowyndyng in the eris of well disposid cristen men.\nWherefore I the foreseyd John, afore you worshypfull maisters John and George, commissaries to the reverend fadre above named sufficientlie deputed, as it is permitted, trulie and feythfully enformed, knowledge and know well that the seyd articles rehersed bene erroneows and agenst the true beleve, fayth and determinacion of hooly church and right evyll sowndyng to the eris of well disposed cristin people; willing with my pure hart and free will to forsake the seyd erroures and articles and all other erroures, heresies and erronyows opinions being agenst the true faith and determinacion of holy church and unitee of the same and to beleve from hensforward aftur the techyng of all holye churche and the determinacion of the same.\nFurthermore the seyd erroures, erronyous opinions and evil sowndyng articles, as it is above seyd, and all other maner of heresies, articles, opinions and doctrine that be agenst the true feyth and determinacion of hoolie church I forsake, renownce and abjure and swer apon thys booke that aftur thys howre I shall never opynlye ne privelie holde, declare ne teche heresie, errowres ne eny othyr maner of doctrine agenst the faith and doctrine of hoolie church; ne yet shall nott receive, favour ne councell ne defend, socour or maynteyneth ony such false doctrine nether to felishipp with them wetinglie ne comforte them nether receve them into my howse, gete them mete as drincke, clothing ne money, nether in ony other wise to socour them.\nFurthermore I swere that yef Y may know ony persons, men or women, suspecte of erroures and heresies or faverers, concelers, conforters, defenders, receptors or that make ony private conventicles contrary to the common doctrine of hoolie churche, I shall denownce them to the seid reverende fadre or to his successors, ther officers or ther ordinaries as soone as I goodlie may. Soo help me god and hoolie doome.\n\nFacta huiusmodi abiuracione, prefatusJohannes Sheperde, saniori ductus consilio, bene intelligens quod ipse pro huiusmodi heresi maioris excommunicacionis sentenciam a iure lata fuerat involutus, a dictis venerabilibus commissariis humiliter peciit se ab ipsa excommunicationis sententia absolvi. Et tunc alter commissarius predictus, videlicet magister ..., predictum Johannem a dicta excommunicationis.\n\n\nIn Dei nomine, Amen. Nos, Johannes Yotton, sacre theologie professor, decanus ecclesie cathedralis Lich\u2019, reverendi in Christo patris et domini domini Galfridi permissione divina Coventr\u2019 et Lich\u2019 episcopi in hac parte commissarius, cum ea clausula \u2018coniunctim et divisim\u2019 sufficienter et legitime deputatus, contra te Johannem Sheperde, dicti reverendi patris diocesis in negocio heretice pravitatis legitime procedentes. Quia invenimus te heretica dixisse, tenuisse, asseruisse, predicasse et dogmatizasse articulos tibi obiectos separatim, sed quia vis, ut asseris, corde puro et non ficto ad sanam doctrinam et ad unitatem ecclesie redire. Ideo, abiurata per te penitus omnimoda predicta heresi in speciali, ac omni et omnimoda heretica pravitate in generali, prestitaque cautione de parendo iuri ab excommunicationis maioris sententia qua ea occasione perstetisti, te absolvimus et sacramentis ecclesie restituimus. In nomine Patris etc.\n\nRobert Silkby\nRobertus Silkby civitatis Coventr\u2019, sutor, dictis die et loco, etatis xl annorum.\nIuratus et examinatus, et primo ubi moram traxit, dicit quod in Leicestria et xviii annis Coventr\u2019.\nPreterea interrogatus an unquam conversatus fuit cum Johanne Holywode et aliis communicantibus contra sacramentum altaris, dicit quod interfuit cum Johanne Peyntour alias Atkynson juniore et Johanne Peyntour alias Davy seniore necnon Johanne Cutler alias Jonson, Balthasar Shugborowgh et Thoma Flesshour in domo eiusdem Thome, ubi communicacionem habuerunt de evangeliis. Et fatetur se habuisse hec verba: \u2018Whate can the preiste make of a morsell of brede et cetera? Shuld he make God and ete hym todaie and do likewise tomorowe?\u2019 Et similiter de his verbis, \u2018hoc est corpus meum\u2019, ut supra in deposicione Johannis Holywod.\u2019\nEt fatetur Aliciam Rowley huiusmodi communicacioni sepius interfuisse in domo sua. Que, ut asserit, heretica est.\nEt Rogerus Londesdale eiusdem secte est. Qui in domo sua propria, presente tunc Johanne Davy una cum isto deponente, disputavit contra sacramentum altaris et cetera, ut supra.\nDicit insuper Rogerum, Hachet,\u2019 Thomam Bond et uxorem cuiusdam Gaest senioris de ... Jonson, cutler, de eadem eiusdem secte esse.\n... Shugbrowgh erat executor testamenti magistri Johannis ... Coventr\u2019.\nPreterea fatetur se dixisse quod magis conferret ad salutem anime erogare pecuniam in elemosinam quam in oblaciones ymaginum, quas truncos mortuos appellavit.\nDicit etiam quod interfuit in domo Thome Flesshour sepenumero ... Balthaser Shugborowgh publice legentem librum continentem heresim ... Balthaser satis bene novit istum fuisse ... deponentem publice verba habuisse contra ... atque ritum suum approbavit ....\n... preterea quod Johannes Bouway de Bristol ... opiniones suas tam contra sacramentum altaris ... et cetera. Et secum disputationem habuit in ... Johannis Holywod.\nFatetur insuper se interfuisse ... manent\u2019 in Mylne lane unacum Alitia ..., ubi audivit dictam Aliciam publice legentem evangelia ... scripta. Et preterea audivit eam dicentem de ... ymaginibus flendas, asserendo quod melius applic\u2019 ... pauperum. Et non vult aspicere sacramentum elevationem ... istum deponentem ut non intueretur illud et ... passionis Christi, ita quod acciperet eum ... passionis Christi et non pro vero corpore.\nInterrogatus an unquam habuit haec verba vel eis similia in effectu, \u2018It is a prety falshod of ... preistes to buy a C caks for a peny and sell them ageyn for ... obol\u2019, dixit quod credit se talia verba habuisse.\nInterrogatus an aliquos libros habuit aut habet continentes heresim, habuit ut asserit sed non habet. ... dicit quod erant doctoris de Ybstock, cui eosdem remisit ... magistri Kent rectoris de Staunton,\u2019 quos eidem remisit.\n\nJohn Jonson\n... die mensis anno Domini et loco supradictis.\nJohannes Jonson de Byrmyngham, cutler, etatis circa xl annorum.\nComparens coram domino et interrogatus de articulis omnibus\nquibus Robertus Sylkby et alii respondebant, nichil effectualiter voluit fateri.\n\nThomas Flesshor\nPrefato die mensis, anno et loco et die xxviii.\nThomas Flesshour etatis lxvii annorum civitatis Coventr\u2019, ubi moram\ntraxit per spacium xl annorum, natus fuit in parochia de Preston in Amundremes, ut asserit.\nIuratus et diligenter examinatus ut supra, et primo an novit aliquos suspectos de heresi, dicit quod Balthaser Shugborowe, Robertus Sylkby, Johannes Peyntour junior et Johannes Peyntour senior necnon Rogerus Landesdale atque Rogerus Bromley sporier, qui iam mortuus est, sepenumero communicacionem habuerunt de evangeliis et sacramento altaris; et presertim Alicia Rowley, Rogerus Landesdale, Johannes Peyntour junior in domo dicti Rogeri, ubi etiam alius extraneus cum uxore sua interfuit, communicacionem contra presbiteros habuerunt.\nFatetur se recepisse in domo sua dictum Balthaser et alios atque audivit prenominatum Balthaser legentem evangelia atque mandata Anglice scripta, prout continentur in quibusdam libris remanentibus iam apud dominum, tunc autem in sua custodia existentibus.\nInterrogatus a quo habuit huiusmodi libros, dicit quod circiter annos xviii elapsos habuit eosdem libros a quodam Rogero Brown, ea lege ut ipsos supranominato Balthaser traderet: quod infra novem dies immediate sequentes fecit. Et Balthaser huiusmodi libros recepit et penes se per spacium trimestre servavit. Deinde quosdam illorum ... sit dictus Balthaser ad istum deponentem, quosdam vero penes se retinuit. Et idem Balthaser multotiens hospitatus apud istum deponentem, huiusmodi libros legit, presentibus Roberto Silkby et aliis.\nInterrogatus am cremavit huiusmodi libros aut eosdem ordinario denunciavit, dicit quod non.\nAudivit Aliciam Rowley circiter festum sancti Michaelis ad annum emensum in domo Rogeri Landesdale librum de mandatis legisse, et Landesdale alium librum post lecturam dicte Alicie.\nDicit preterea dictam Aliciam fuisse et esse suspectam de et super heretica pravitate multis annis.\nFatetur etiam se audivisse dictos Balthaser, Aliciam, Rogerum Landesdale, Sylkby et alios verba habuisse contra venerationes et oblationes ymaginibus flendas atque contra peregrinaciones et cetera.\nDicit etiam quod Rogerus, Hachet et Thomas Bonde cum aliis supranominatis ... interfuerunt et communicaverunt de et super premissis et presertim de quodam libro intitulato super vita Thobie et cetera.\nDicit quod Matheus Maklyn, fullor, habuit libros varios de et super heresi et quod idem Matheus est hereticus et cetera.\nFatetur quod ... Johanna, nuper relicta Padland nunc autem uxor magistri Smythe, fuit et est ....\n\nRobert Silkby\nxxviii die mensis anno domini et loco supradictis.\nRobertus Silkby, examinatus denuo de et super conversacione sua cum aliis, utputa Margeria Lacock quondam relicta Hugonis Stubbe, dicit quod Balthaser Shugborowe et iste deponens interfuerunt insimul cum ipsa Margeria et communicacionem habuerunt de et super articulis contra sacramentum altaris et cetera.\nDicit etiam quod dicta Margeria est eiusdem secte et opinionis cum Balthaser et aliis supranominatis.\nInterrogatus utrum ab aliis complicibus suis ei consultum fuit et sub iuramento confirmatus ut secreta sua non celaret, dicit quod non.\nEt dicit quod dominus Radulphus Kent, nepos magistri Willelmi Kent nuper rectoris de Staunton, post obitum dicti M. Kent venit ad istum deponentem et nunciavit ei de obitu dicti magistri Kent.\nEt fatetur se dixisse antea Johanni Holywod quod dictus dominus Radulphus optime scivit legere et quod multociens ei in libris continentibus heresim legit.\nDicit preterea dictum dominum Radulphum executorem fuisse in testamento dicti magistri Kent, de qua re presumendum est. Et ita credit iste quod idem dominus Radulphus huiusmodi libros penes se servat, satisque bene novit istum deponentem et avunculum suum predictum eiusdem secte et opinionis fuisse.\n\nJohn Jonson\nDemum, xxviii\u00b0 die mensis et anno atque loco suprascriptis, idem Johannes, oneratus iuramento corporali ad dicendum veritatem super interrogatis, et examinatus primum de etate, dicit quod agit xxxviimum annum sue etatis et natus erat in Skelton prope civitatem Ebor\u2019. Et erat apprentitius cum quodam Ricardo Wilcocks, bladesmythe in Seecole lane prope carcerem de Flete. Cum quo Ricardo, ut asseruit, moram traxit per spacium xiiii annorum. A Londinio venit ad Maydestone, ubi cum quodam Dunham, cutler, operatus est per spacium semestris.\nEt postea mansit cum Rogero Brown in civitate Coventr\u2019, antea abiurato. Qui eum in opinionibus hereticis primo instruxit una cum confiliis magistri Johannis Physici et Johannis Smyth, scissoris, qui iam mortui sunt. Et a civitate Coventr\u2019 recessit Gloucestriam, ubi cum quodam Roberto Gilbert, cutler, per annum et dimidium moratus est. Ab eo autem oppido contulit se demum civitati Coventr\u2019. Ibique, cum quodam Lodge, quasi per spacium semestris mansit. Inde venit ad prioratum de Maxstock, ubi duos ... moram ....\nPost hoc adiit Bristolliam atque ibi in parochia sancti ... cum quodam W... est ferme per spacium trium annorum, ubi conversatus est ... Ratcliff stre te,\u2019 ... Bouway textore, et patre suo\u2019 et Henrico Padwell, cutler, qui iam .... Et cum ipsis habuit communicacionem contra sacramentum ..., oblaciones, ymagines et peregrinaciones. Et ipsi similiter communicaverunt cum isto deponente. Et dicit prefatum Bouway et alios super suspicionem heretice pravitatis deprehensos fuisse et penitenciam egisse, ut postea ....\n... Bristollia accessit ad Taunton, ubi morabatur ad ixem septimanas ... in Britoniam. Et a Britonia ad Burdewos, ubi ... Sanctorum usque initum xlmc. A Burdewos ... prope Holboum cross, bladsmyth, per .... A Londinio iterum rediit Coventriam, ubi cum ... Brown mansit per spacium dimidium anni et ... Rogero Landesdale, qui eum instruxit contra ... est, quemadmodum omnibus notum est ... affirmat eque malus et perversus in opinionibus .... Idem, dicit de Roberto Hachet et Boune, qui heretic\u2019 ... preterea quendam Robertum Bastell una cum ...own et Alicia Rowley. Que Alicia dedit ei ... sepenumero et communicavit contra peregrinaciones, ecclesiam et presbiter\u2019 ..., isto deponente presente.\nEt interrogatus de conversacione ... dicit quod in consciencia sua erat eo tempore dicta Alicia ... secreto vocabulo inter eos, ubi convenerunt simul dicit ... \u2018... and God blesse you\u2019. Et dicit quod opinio est inter eos quod non faci... sculptele.\nDicit etiam uxorem Rogeri Landesdale sepe audivisse sponsum ... legentem et heretica est sua opinione.\nA Coventria contulit se ad Byrmyngham, ubi nunc moram trahit et traxit ad spacium iiijor annorum. Et conversatus erat ibidem cum Ricardo Gest et Johanne Gest atque uxore sua. Idem Ricardus et Johannes habuerunt cum isto sepe communicacionem contra peregrinaciones, ymagines sanctorum et oblaciones necnon contra sacramentum altaris.\nEt dicit quod Ricardus Gest, ut recolit, tribus annis elapsis, misit istum deponentem ad quendam Spon, lanium civitatis Coventr\u2019, pro quodam libro remanente in custodia eiusdem Spon. Et idem Spon respondit se velle tradere sibi librum pro eo quod nummos pro huiusmodi libro ab eis, quorum nomina iste nescit, colligere non potuit. Non tamen eo tempore deliberavit isti deponenti librum. Tercia tamen vice iste deponens comitatus est eum ad domum Rogeri Londesdale et ibi dictus Spon tradidit ei librum. Quem vero librum continuo iste deponens commisit custodie Roberti Silkby. Et postea, quando iste deponens rediit ad dictum Silkby pro huiusmodi libro, responsum erat eidem a prenominato Silkby quod eundem librum attulit in comitatu Leicestr\u2019 et, petenti isti nummos pro eodem libro, dedit ei a tike of a fedurbed.\nInterrogatus an novit effectum huiusmodi libri, dicit quod erat de huiusmodi perversis opinionibus quas Ricardus Gest et Johannes predicant et favent. Fatetur verba contra sacramentum altaris fuisse prolata ab omnibus per eum superius accusatis, sub eo tenore qui continetur in deposicione Roberti et Johannis Holywod. Dicit quod audivit Bradeley legentem ad ... annos elapsos ... domo sua.\nEt dicit quod Villers fuit sue opinionis et mutuatus est isti nummos variis temporibus et conversatus est secum. Novitque istum fuisse hereticum et Bradeley idem novit. Et Villers habuit communicacionem cum isto contra peregrinaciones et ymaginum veneraciones. Et Bradeley idem fecit. Non tamen habent verba contra sacramentum altaris.\nIdem dicit de Bambrooke, a quo sepius audivit huiusmodi verba que ab aliis prenominatis. Credit quod uxores Bradeley et Bambrooke sunt eiusdem secte, que erant audientes communicacionem maritorum suorum.\n\nJohn Atkynson\nxxixno die mensis anno et loco supradictis.\nJohannes Atkynson civitatis Coventr\u2019 peyntour etatis circiter xxii annorum.\nIuratus atque examinatus et cetera ut supra, et primo ubi natus fuit, dicit quod in parochia de Garstange prope monasterium de Cokersand.\nInterrogatus ulterius de conversacione sua cum Balthaser, Silkby et aliis supranominatis, negat omnino conversationem cum eisdem aut noticiam opinionis eorundem.\nEt sic remisit eum dominus carceribus.\n\nRoger Landesdale\nDie, mense, anno Domini et loco suprascriptis.\nRogerus Landesdale civitatis Coventr\u2019, scissor, etatis lxiii annorum. Iuratus atque examinatus, confessus est prima fronte se annum ante\ndiem obitus Rogeri Brown opiniones hereticas favisse et libros de et super heresi confectos legisse.\n\nJohn Atkynson\nPostea, videlicet penultimo die mensis anno Domini et loco supradictis, interrogatus prefatus Johannes Atkynson an habuit conversationem cum Silkby et aliis, ratificando opiniones eorundem, fatetur se interfuisse in parco unacum Johanne Holywod, Silkby et Flesshour et quod audivit prenominatum Johannem Holywod legentem ibidem in quodam libro contra sacramentum altaris et cetera. Negat tamen se favisse opinioni eorundem.\nEt ubi Silkby repetit ei in facie coram domino quod eiusdem opinionis et secte erat cum ipso Silkby, omnino negavit.\n\nRoger Landesdale\nEt idem Rogerus, die ultimo mensis anno Domini et loco supranominatis, comparens coram domino, fatebatur quod uxor sua audivit eum legentem sepenumero in huiusmodi libris et quod opinionibus hereticis favet.\nEt quod Johannes Davy peyntour, nunc Leicestriam commorans, unacum fratre eiusdem Johannis, etiam pictore, ut credit, presente Silkby, audivit istum deponentem multotiens in et super huiusmodi libris legisse. Et in hac parte accusat Johannem Atkynson pictorem.\nDicit insuper quod Thomas Acton, purser, et Robertus Peg, pictor, civitatis Coventr\u2019 audiverunt eum legentem. Unius et eiusdem secte cum eo sunt.\nFatetur insuper quod Johannes Spon, dicte civitatis lanius, eum legentem in huiusmodi libris sepius audivit et quod opinionibus suis hereticis favebat.\nIdem dicit de uxore Roberti Hachet.\nFatetur etiam quod infra trimestre emensum, Alicia Rowley accessit ad domum istius deponentis, afferens secum librum super epistolis Pauli Anglice scriptum. Et audivit istum deponentem legere super eodem libro in presentia uxoris sue. Et librum ipsum denuo ad domum suam propriam dicta Alicia reportavit. Dicit preterea se mutuo alium librum de tota vetere lege Anglice confectum, ad modum portiforii, per manus Thome Bown, servientis Roberti Hachet, ad annum et ultra de predicta Alicia Rowley habuisse Et deponit ulterius quod prenominata Alicia habuit eo tempore ab isto deponente librum intitulatum De vita Thobie. Et quod infra duos annos superiores, eadem Alicia Rowley istum deponentem audivit sepe legentem et insimul communicacionem habuerunt contra sacramentum altaris sub hiis verbis: \u2018Cum videris sacrosancti dominici corporis levationem in altari, cogita de vero corpore Christi in celis et non de hostia et cetera.\u2019 Et fatetur quod non credidit verum dominicum corpus ibi fuisse sed in celis. Interrogatus ubi et a quibus libros habuit quos in domo sua tenuit dicit etiam quod a Johanna, nunc uxore Ricardi Smythe, quendam librum ... habuit Quem, postquam eundem exemplatus est, tradidit predicte Johanne. Que Johanna ... librum habuit in titulatum Actus apostolorum in Anglicis translatum.\nDicit ... librum alium super epistolis Pauli in amplo volumine a quodam Johann\u2019 ... nunc mortuo habuisse.\nDe quo autem librum de mandatis habuit, nescit deponere.\nReliquos vero libros ad numerum quinque confessus se habuisse de\ndicta Johanna Smyth. Quam asserit esse eiusdem secte et opinionis cum eo. Et fatetur quod infra sex septimanas audivit istum deponentem dicta Johanna legentem.\nEst alius etiam, ut asserit, Ranulphus ..., textor apud Allesley ex opposito ecclesie in vico ducente versus parcum manens, huiusmodi secte et opinionis favens. Cum quo, ad duos annos elapsos, communicaciones in quadam clausura ... suam de et super opinionibus hereticis habuit.\nInterrogatus de secreto vocabulo inter eos dicit, \u2018May we all drinke of a cuppe and at the departing, God kepe you and God blesse you\u2019.\nInterrogatus de Thoma Bayly, dicit quod semel ad spatium sex annorum, ut recolit, iste deponens in domo eiusdem Thome Bayly cum eodem Thoma communicacionem habuit super evangeliis Mathei. Ex eo tempore nullam conversationem cum dicto Thoma habuit, ut asserit. Dicit insuper dictum Thomam Bayly habuisse varios libros quos non novit nisi ex relatu. Deponit etiam quod Robertus Hachet sepe conversatus fuit cum prenominato Thoma Bayly.\nInterrogatus de Gest seniore et juniore, dicit quod cum Gest juniore et Johanne Jonson, cutler, communicationes habuit contra sacramenta ecclesie, non tamen cum eisdem simul et coniunctim sed divisim. Et dicit quod Gest senior habuit librum valde pulcrum de et super nova lege in Anglic\u2019 traductum, quem Spon postea habuit et Silkby ab eodem Spon.\nInterrogatus de conversacione domini Thome Gest capellani, nescit, ut asserit, deponere.\nInterrogatus de Balthaser, dicit quod sepe communicaverunt insimul de et super opinionibus huiusmodi hereticis, ut supra in deposicionibus tam sua quam aliorum.\nDicit etiam quod Matheus Markelond in parvo Parke strete,\u2019 eiusdem secte et opinionis est cum eo et aliis supranominatis. Qui secum de huiusmodi opinionibus hereticis multotiens communicavit. Et idem Matheus librum habet, ut asserit, de evangeliis sancti Johannis.\nIdem dicit de quodam Ricardo, alienigeno, pictore, nunc commorante apud Leicestriam cum Johanne Davy, pictore. Dicit preterea quod opinionem tenuerunt episcopos et alios iudices ecclesiasticos non posse excommunicacionis sentenciam fulminare, sed quod si alicui maledixerint, non est timenda eorum sentencia.\nDicit preterea quod ... Wrixam, glover, ex opposito signi Corone moram trahens in Coventria, interfuit secum multotiens et communicationem habuit secum de opinionibus hereticis ut supra.\nIdem Rogerus interrogatus preterea quare credit Johannem Spon fuisse hereticum, dicit quod ob eam causam quod idem Johannes attulit sibi quendam librum de et super vetere iure in Anglic\u2019 traductum.\nFatetur insuper dictus deponens se quendam librum de et super heretica pravitate, continentem in primo folio, \u2018At the begynnyng whan God man\u2019, ... Johanna nuper relicta magistri Padland, nunc autem uxore magistri Ricardi Smyth, exemplandum habuisse. Quem librum iste idem prenominate Johanne postea remisit, ut asserit.\nDicit quod Bradeley unacum uxore sua et Bambrooke presentes fuerunt sepius in domo Bambrooke. Et audierunt istum communicantem, ut supra.\nHawkyns est eiusdem opinionis, ut iste et Bown asserunt.\nHolbache et uxor sua fuerunt eiusdem secte et iste habuit communicacionem secum in parco.\nDerlyng sepe habet communicationem de quattuor ordinibus ecclesie. Fatetur de Davy Clerc coryer.\nDicit etiam quod Revys fuit eiusdem secte et opinionis.\nDicit quod Thomas Kylyngworth, cooper in Flete strete Coventr\u2019,\ninterfuit cum isto et audivit istum communicantem contra sacramentum altaris et cetera. Et idem dicit de Johanne Cropwell wyer drawer. Et isti duo, ut asserit, favebant opinionibus suis, et hoc ad decem vel duodecim annos.\nIdem dicit de Hugone Parret, qui interfuit cum isto infra quaternum anni et audivit atque favebat ut supra\n\nSymon\nSymon deposuit coram domino quod Hugo Parret, Landesdale et uxor sua rettulerunt sibi quod Jo Clerc fuit hereticus.\n\nMargery Locock\nUltimo die mensis anno Domini et loco supradictis.\nMargeria Locock, uxor Henrici Locock, civitatis Coventr\u2019, girdeler, nuper uxor Hugonis Stubbe.\nIurata et examinata, dicit quod non modo temporibus primi mariti sui, videlicet Hugonis antedicti, verum etiam in diebus istius Henrici, conversabatur cum Landesdale, Silkby et aliis. Et presertim infra annum in domo prefati Rogeri Landesdale, unacum uxore eiusdem Rogeri, lecturam a sepenominato Rogero in libris heresim continentibus audivit et opiniones hereticas favebat.\nEisdem opinionibus tunc publice coram domino prorsus renunciavit.\nSed dominus, propterea quod timetur de repudiacione a viro suo facienda, distulit abiurationem solempnem eidem iniungere faciendam. Et eam, ad perimplendum penitenciam sibi iniungendam iuramento corporali oneratam ad cautelam, absolvit et cetera.\n\nAlice Rowley\nEisdem die et loco comparuit coram domino Alicia Rowley civitatis Coventr\u2019, relicta Willelmi Rowley eiusdem civitatis Coventr\u2019 nuper mercatoris, de et super certis opinionibus hereticis accusata.\nIurata et examinata et primo utrum antea propter suspitionem heresis fuerat conventa in iudicio, fatebatur quod sic, presertim coram domino apud Coventriam.\nInterrogata an ab anno Domini millesimo quingentesimo sexto conversata fuit cum Rogero Landesdale et aliis supranominatis, aut eorundem aliquem in libris heresim continentibus legentem audivit, vel opinionibus eorundem favebat, negat.\n\nRobert Hachet\nPrefatis die et loco comparuit coram domino Robertus Hachet civitatis Coventr\u2019, alutarius, etatis lx annorum, de et super heretica pravitate detectus et cetera.\nIuratus atque examinatus et primo de conversacione sua cum Landesdale, Silkby et aliis, fatetur se interfuisse cum eisdem sepenumero et audivisse eosdem contra sacramentum altaris verba habuisse, ut supra.\nDicit etiam quod Matheus Maclyn, fullo in parvo Parke strete proxime domo magistri ..., scit memoriter evangelium, \u2018In principio erat verbum\u2019. Et dictus Matheus sepenumero conversabatur cum Landesdale, Silkby et aliis.\nFatetur etiam quod Alicia Rowley audivit Landesdale legentem in presentia istius.\nEst preterea alienigena pictor apud Leicestriam, qui in huiusmodi libris continentibus heresim adeo instructus est et expertus, ac ipse idem in oracione Dominica est, cuius nomen Londesdale scit et adduxit eum ad istum deponentem.\nDicit insuper quod Robertus Peg, pictor in Gosforde strete, fuit eiusdem secte per vii annos elapsos cum isto et ceter\u2019.\nBalthaser Shugborowe etiam hereticus est, de quo deponit cum aliis.\nDicit insuper quod Johanna relicta Padland, nunc autem uxor Ricardi Smyth, suspecta est de heresi. Nam, ut asserit, quemadmodum publica vox se habet, eadem Johanna libros continentes heresim habuit.\nDicit etiam quod Johannes Spon, lanius, interfuit bis vel ter in domo Landesdale ad duos annos elapsos, audiendo eundem Landesdale unacum isto deponente legentes libros heresim et cetera.\nDeponit quod Thomas Bownd, famulus suus, hereticus est. Qui iam aufugit.\nUxor Thome Trussell, hosier, librum habet de veteri testamento. Mulier est gravida et prope partum. Liber erat Thome Forde.\nThomas Acton purser de Coventr\u2019, prope Jordan Well\u2019 erat unus de primis qui istum ad huiusmodi hereses provocavit et allexit. Et sepenumero conversabatur cum Alicia Rowley.\nRelatum etiam erat, ut asserit, quod doctor Alcock de Ybstock erat huiusmodi secte.\nCredit quod dominus Radulphus Shor libros habet erroneos.\nDicit etiam quod Gest senior et junior sunt suspecti. Et Gest senior librum habuit de heresi. Et eundem librum dominus Thomas Gest habuit secum per annum in domo patris sui.\nInterrogatus de vocabulo secreto inter eos, \u2018May we drinke of the same cupp\u2019.\nDicit insuper uxorem suam novisse secreta et opiniones suas. Non tamen eisdem, ut asserit, favisse.\nDicit preterea quod uxor Thome Acton predicti est heretica cum viro suo.\nInterrogatus quare dicit Gest seniorem esse huiusmodi secte, respondit propterea quod audivit eundem Gest, postquam maritavit uxorem Johannis Smyth, nuper de Coventr\u2019 scissoris abiurati, dicentem sibi quod uxor sua allexit eum ad opiniones suas hereticas, quibus, ipse affirmavit, favebat.\nEt dicit quod uxor Gest junioris pessima est in opinionibus hereticis et quod erat famula uxoris dicti Johannis Smythe ... erat in huiusmodi opinionibus et cetera.\nEst alius Ranulphus ... textor ... eiusdem secte et opinionis.\nThomas Clerc, hosier, serviens ..., fuit eiusdem secte et legebat super quodam libro heresim continente \u2013 qui liber ut iam credit transmissus ad Bristolliam et ibidem crematus erat \u2013 isti deponenti ad vii annos elapsos.\n\nJohn Atkynson\nTandem tamen, videlicet secondo die mensis Novembris anno Domini et loco supradictis, idem Johannes Atkynson, comparens coram domino, fatebatur quod conversatus fuit cum Roberto Silkby et Johanne Davy, peyntour. Qui eum primo, ut asserit, allexerunt ad hereses.\nInterrogatus cuius etatis erat quando primo a patria sua venit, dicit quod circiter etatem octo annorum. Et tunc venit ad quendam dominum Willelmum Coor,\u2019 avunculum suum, cum quo moram traxit per spacium trium annorum. Et postea erat apprenticius Coventr\u2019 cum quodam Jacobo Reynesford. Et ibi moratus est ultra tres annos. Deinde rediit ad dictum avunculum suum et mansit secum per dimidium anni. Ab avunculo suo contulit se ad Warwicum, ubi morabatur per annum et dimidium. Et a Warwico migravit ad dominum Latemer, doctorem, cum quo moram traxit per annum. Deinde rediit Warwic\u2019, ubi mansit per annum. Ab eo loco venit ad Stichall, ibique moratus est per annum. Et a Stichall venit Coventr\u2019, ubi operatus est in Signo Angeli per annum et ultra. Et ab eo tempore continuo moram traxit apud Coventriam quasi per spacium duorum annorum.\nEt dicit se primum audivisse dictos Robertos Sylkby et Johannem Davy et eorum dictis credidisse eo tempore quo operatus est in Signo Angeli, videlicet ad tres annos preteritos. Et fatetur dictos Robertum et Johannem Davy dogmatisasse contra sacramentum altaris, peregrinaciones et cetera, ut supra continetur in deposicionibus aliorum, quorum dogmatisacionibus fidem habuit.\nDicit insuper quod Abel et, ut recolit, Silkby retulerunt ei quendam Willelmum Grevis, skynner, Coventr\u2019, esse opinionis et secte eorundem. Sed ... hac parte dixerunt necne nescit deponere quandoquidem non ... cum dicto Willelmo, ut asserit.\nAudivit preterea Thomam Bown ... sonant\u2019 heresim, que non recolit sed credit ipsum Thomam esse unius secte et opinionis cum ipso et aliis.\nFatetur etiam se multotiens interfuisse in domo Rogeri Landesdale et eum in libris continentibus heresim legentem audivisse.\nEt fatetur articulum de Johanne Davy et Ricardo Dowcheman, qui ambo sunt heretici, ut asserit. Et idem Ricardus habet librum in vernacula sua.\nEt dicit se audivisse a Thoma Bown quod magister Pisford est huiusmodi secte et opinionis.\nDicit ad tres annos elapsos se fuisse in domo Thome Acton, ubi vidit librum de mandatis ablatum extra quendam cistam in tabula per dictum Thomam et cetera.\n\nThomas Bown\niii Novembris anno Domini et loco suprascriptis.\nThomas Bowne civitatis Coventr\u2019, sutor, etatis xl annorum.\nIuratus et examinatus et primo ubi natus fuit, dicit quod apud Chorlebury prope Banbury. Et a decimo sue etatis anno traxit moram continuam apud Coventriam, ut asserit, ubi audivit Rogerum Londesdale legentem in libris continentibus heresim et conversabatur cum Roberto Hachet, Roberto Silkeby et aliis.\nEt dicit quod quidam Ricardus Weston, quondam famulus domini Johannis Halse, nuper Coventr\u2019 et Lich\u2019 episcopi, eum primo allexit et provocavit ad huiusmodi hereses.\nFatetur insuper quod audivit dictum Rogerum et alios communicantes contra sacramentum altaris, prout continetur in deposicionibus aliorum.\nDicit etiam quod opinionibus contra peregrinationes, ymaginum oblationes et sanctorum venerationes favebat.\nDe Roberto Peg, concordat cum Hachet et Londesdale.\nEt fatetur quod quendam librum de epistolis Pauli, ut recolit, infra tres annos elapsos ab Alicia Rowley habuit mutuo nomine Rogeri Londesdale. Quem librum ad eundem Rogerum continuo attulit.\nEt eadem Alicia infra idem tempus dogmatisavit isti deponenti quod tempore elevationis eucaristie crederet hostiam ibidem esse oblatam spiritualiter in memoriam passionis Christi, et sic reciperet hostiam spiritualiter recolendo passionem Christi. Dogmatisavit etiam dicta Alicia isti deponenti, \u2018Quomodo potest creatura Deum, creatorem suum, formare?\u2019 et cetera, ut in depositionibus aliorum; et hoc infra tres annos.\nEt quidam Robertus Bastell, unacum isto deponente, infra iiiior annos audivit ipsam Aliciam sic dogmatisantem: qui nunc recessit, quo tamen nescit.\nFatetur insuper Thomas Bown quod Thomas Acton civitatis Coventr\u2019 purser, Robertus Peg, ... Wrixam glover, Thomas Clerc, Matheus Marklond et Ranulphus textor de Allesley atque Gest senior de Birmyngham sunt heretici et opinionis sue.\nEt dicit quod Gest prenominatus habuit communicacionem cum Roberto Hachet et isto deponente quasi ad viii annos preteritos inter eundem ad parcum de et super opinionibus hereticis, et quod dixit eisdem uxorem suam eum allexisse ad huiusmodi opiniones.\nInterrogatus de Spon, dicit quod non novit eum pro heretico. Audivit tamen Silkby dicentem dictum Spon esse huiusmodi opinionis et secte et cetera.\nThomas Abell est huiusmodi secte, ut asserit.\n\nJohn Spon\nJohannes Spon civitatis Coventr\u2019, lanius, dictis die et loco comparuit coram domino, etatis xl annorum et ultra, natus ut asserit in Allesley, ubi moram traxit et in civitate Coventr\u2019 toto vite sue tempore.\nIuratus et examinatus et primo an novit Londesdale fuisse suspectum de et super heresi, dicit quod non nisi postquam audiverat eum legentem.\nEt interrogatus de quodam libro quem a Ricardo Gest seniore habuit, fatetur receptionem eiusdem libri et quod erat liber de veteri iure in anglicis traductus in quo libro audivit Londesdale legentem. Et postquam audivit lecturam sentencie maioris in ecclesia solemniter factam, aggressus est magistro Bowde, tunc vicario perpetuo ecclesie parochialis sancte Trinitatis Coventr\u2019, et peccata sua, presertim de custodia huiusmodi libri, eidem magistro Bowde confitebatur.\nInterrogatus ulterius an unquam audivit dictum Rogerum Londesdale, seu alium quempiam, verba habuisse private aut publice contra sacramentum altaris, sanctorum venerationes aut peregrinationes et cetera, dicit quod non.\nInterrogatus preterea an opinione sua credidit dictum Rogerum aut alios fuisse suspectos de et super heretica pravitate, dicit quod sic.\nInterrogatus insuper an ipse sit suspectus aut pro tali reputatus in Coventr\u2019, dicit quod non quantum conjicere possit.\nInterrogatus an conversationem habuit cum dicto Landesdale aut aliis huiusmodi secte postquam credidit eos fuisse suspectos, negat prorsus.\nInterrogatus quotiens audivit Landesdale legentem, dicit quod quinquies aut sexies.\nInterrogatus qui erat effectus huiusmodi lecture, dicit quantum recolit erat de vitis sanctorum et epistolis Pauli. Nichil tamen contra ymaginum venerationes, sacramentum altaris aut aliquod aliud contra sanam doctrinam ecclesie audivit, ut asserit, in huiusmodi lectura.\n\nThomas Flesshor\nTandem idem Flesshour, iii\u00b0 ... die Novembris, recognoscens errores ... et omnimode heretice pravitati sponte renunciavit et abiuracionem legit ... seque submisit iudicio ecclesie. Et dominus, prestita per dictum Thomam Flesshour ... de parendo iuri et mandatis ecclesie, eundem ab excommunicationis sentencia absolvit.\nAc iniunxit eidem quod die Veneris proximo sequente eat coram processione generali apud Coventr\u2019, portando in humeris suis fasciculum lignorum donec processio finiatur. Et die Dominica extunc sequente eat similiter ante processionem in ecclesia parochiali sancti Michaelis, deferendo fasciculum lignorum ut supra, et intersit sermoni ibidem a principio in finem. Atque ad preceptum predicantis, tempore declarationis articulorum, levet huiusmodi fasciculum humeris suis donec finiatur articulorum declaratio. Reliqua pars penitencie sue differtur in visitacionem quousque dominus decreverit eum vocare. Quo tempore habet in mandatis ad comparendum coram domino, ulteriorem penitenciam subiturum, si et quatenus domino videbitur expedire.\nActa coram dicto reverendo patre apud Maxstock, iii\u00b0 die Novembris anno Domini supradicto. Quo die Thomas Flesshour civitatis Coventr\u2019, faber, comparuit coram dicto reverendo patre. Contra quem articuli subscripti ministrati erant. Et ad fideliter respondendum eisdem iuramentum prestitit corporale.\nIn primis objicimus et articulamur tibi Thome Flesshour civitatis Coventr\u2019, fabrum, quod tu es nostre Coventr\u2019 et Lich\u2019 diocesis. Fatetur.\nItem, quod tu scienter cum hereticis et heretice pravitatis fautoribus conversationem habuisti et lecturis eorundem sepius interfuisti. Fatetur.\nItem, quod opinionibus eorundem \u2013 et presertim Rogeri Londesdale, Roberti Silkby, Balthaser Shugborow et aliorum \u2013 erroneis favisti easdemque tenuisti. Fatetur.\nItem, quod tu eosdem contra sacramentum altaris, venerationes ymaginum et peregrinaciones sanctorum dogmatisare et verba sepius habere audivisti. Fatetur.\nItem, quod tu libros reprobate lectionis in domo tua tenuisti eosque et alios in custodia aliorum existentes celavisti et ordinario non denunciasti. Fatetur.\nItem, quod tu suspectos de et super heretica pravitate in domum tuam recepisti: et cum eisdem tam in domo quam aliis in locis communicacionem contra sanam ecclesie doctrinam habuisti. Fatetur.\nItem, quod tu in civitate Coventr\u2019, et aliis locis convicinis eidem, de et super huiusmodi heretica pravitate suspectus et diffamatus publice et notorie existis. Fatetur.\nDeinde legit dictus Thomas Flesshour abiurationem subsequentem coram dicto reverendo patre. Presentibus tunc ibidem dompno Willelmo Dykons, priore domus sive prioratus de Maxstock, magistris Radulpho Cantrell, decretorum doctore, Willelmo Skelton et Willelmo Wilton, artium magistris, necnon Johanne Blyth, in decretis bacallario, fratre Henrico Eliot, suppriore dicti prioratus, Henrico Big et aliis. Et ipsis presentibus, signum crucis propria sua manu subscripsit.\nActa habita in prioratu de Maxstock ... permissione divina Coventr\u2019 et Lich\u2019 episcopo tercio die mensis Novembris anno Domini millesimo quingentesimo xi, in negocio inquisicionis heretice pravitatis contra et adversus Thomam Flesshor civitatis Coventr\u2019 de et super crimine heretice pravitatis publice diffamatum, detectum, denunciatum et accusatum. In primis ministrati erant sibi articuli subscripti; quibus idem Thomas, iuramento corporali oneratus, respondebat ut patet.\nIn primis objicimus et articulamur tibi Thome Flesshor civitatis Coventr\u2019, fabro, quod tu es nostre Coventr\u2019 et Lich\u2019 diocesis. Fatetur.\nItem, quod tu scienter cum hereticis et heretice pravitatis fautoribus conversacionem habuisti et lecturis eorundem sepius interfuisti. Fatetur.\nItem, quod opinionibus eorundem \u2013 et presertim Rogeri Londesdale, Roberti Sylkby, Balthaser Shugborough et aliorum \u2013 erroneis favisti easdemque tenuisti. Fatetur.\nItem, quod tu eosdem contra sacramentum altaris, veneraciones imaginum et peregrinaciones sanctorum dogmatizare et verba sepius habere audivisti. Fatetur.\nItem, quod tu libros reprobate lectionis in domo tua tenuisti eosque et alios in custodia aliorum existentes celavisti et ordinario non denunciasti. Fatetur.\nItem, quod tu suspectos de et super heretica pravitate in domum tuam recepisti et cum eisdem tam in domo quam aliis in locis communicationem contra sanam ecclesie doctrinam habuisti. Fatetur.\nItem, quod tu in civitate Coventr\u2019 et aliis locis convicinis eidem de et super huiusmodi heretica pravitate suspectus et diffamatus publice et notorie existis. Fatetur.\nTandem die mensis, anno Domini et loco quibus supra, idem Thomas Fleshor, recognoscens errores suos, eisdem atque omni et omnimode heretice pravitati sponte renunciavit et abiuracionem legit prout sequitur postea, seque submisit iudicio ecclesie. Et prefatus reverendus pater, prestita per dictum Thomam Fleshor caucione de parendo iuri et mandatis ecclesie, eundem ab excommunicationis sententia absolvit.\nAc iniunxit eidem quod die Veneris proximo sequente eat coram processione generali apud Coventrim, portando in humeris suis fasciculum lignorum donec processio finiatur. Et die Dominica extunc sequente eat similiter ante processionem in ecclesia parochiali sancti Michaelis Coventr\u2019, deferendo fasciculum lignorum ut supra, et intersit sermoni ibidem a principio in finem; atque ad preceptum predicantis tempore declaracionis articulorum, levet huiusmodi fasciculum in humeris suis donec finiatur articulorum declaratio. Reliqua pars penitencie sue differtur in visitacionem quousque dominus decreverit eum vocare. Quo tempore habet in mandatis ad comparendum coram domino, ulteriorem penitenciam subiturum, si et quatenus domino videbitur expedire.\n\nLetter of Geoffrey Blyth, Bishop of Coventry and Lichfield, to William Smith, Bishop of Lincoln\nIn my most hertie maner I recommend me unto your good lordshipp.\nPlease it the same to undrestond that by the confession of the most noted heretikes now found within my diocese I have knowleage that one John Davy payntour, late of Coventr\u2019 now dwelling in Leicestr\u2019, and another Richard Dowcheman of his occupation abiding with the seid John, as they reporte, hath been and yet be of ther dampnable opynyons as well ageinst the sacrament of the alter as pilgremages, wurshipping of ymages and other which your lordshipp at more leasure shall playnely undrestond and have sufficient recorde to convicte them if they will denye.\nThe broder of the forseid John is also detected by the confession of one man onely called Roger Landesdale, which affermeth that the seid John and his brother hard hym at sundry tymes rede lectures of heresy.\nThere is also, as it is supposed, within your diocese one Sir Rafe Kent preiste, executour to one M. William Kent, late person of Staunton in Leicestre shyre, which by his lief daies was maistr\u2019 of divers heretikes and had many books of heresy, which of liklyhod shuld cum to the hands of the seid Sir Rafe, standing that he is executour to his seid uncle. He knewe well, as it is deposid by Robert Silkeby one of the chief heretikes here, that the same M. William Kent his uncle was an heretike with such other as com to hym and hard hym. And also the seid sir Rafe, afire the deceas of the forseid M. William Kent, com to the seid Robert Sylkeby and showed hym that his uncle was departed, for whate entent your Lordship may enquyre farther. I praie God ye may cum to the seid books, for by such there be many corrupted.\nThey will not confesse but by payne of prisonment. And by such meanes I have gete to my hands right many dampnable books, which shall noye no more by Goddes grace, who kepe your good Lordship in good and long lief.\nFrom Maxstock the iiid daie of Novembre.\nPrescriptas litteras dominus misit ad episcopum Lincoln\u2019 anno Domini supradicto.\n\nJoan Smyth\niiiito die mensis Novembris anno Domini supradicto.\nJohanna, annorum lv et ultra, uxor Ricardi Smyth civitatis Coventr\u2019 mercer, nuper relicta Johannis Padland dicte civitatis capper, detecta super heresia, comparuit coram domino.\nEt eadem iurata et examinata et cetera, primo fatebatur se opiniones hereticas tenuisse per spacium undecim annorum et quod Ricardus Landesdale, maritus suus primus, eam induxit ad huiusmodi hereses ad tres annos ante obitum eiusdem Ricardi.\nEt dicit quod tempore elevacionis eucaristie non credidit ibi verum fuisse corpus dominicum sed panem substancialem.\nEt fatetur se opiniones tenuisse contra peregrinaciones.\nEadem interrogata de libris de et super heretica pravitate, dicit quod diversos libros heresim continentes habuit et quosdam illorum tradidit custodie Rogeri Londesdale. Interrogata quare ita fecit, dicit ob illum finem quod non deprehenderentur in custodia sua.\nInterrogata an novit vel credit se fuisse suspectam de et super heresi et diffamatam, fatetur articulum in toto.\nEt recognovit coram domino varios libros qui in domo Rogeri Londesdale inventi fuerant, quos dominus eidem Johanne ostendit, fuisse quondam libros Ricardi Londesdale, viri sui, et quod ipsa eosdem libros secum servavit a tempore obitus eiusdem Johannis usque trimestre emensum.\nInterrogata preterea am unquam audivit alios ita dicentes, \u2018May a preiste make God todaie and ete hym and doo likewise tomorowe etc.\u2019, fatetur et cetera.\nDicit preterea se quendam librum de passione Christi et Ada, ut recolit, magistro Longlond ad tres septimanas preteritas deliberasse.\nEt dicit quod quando Rogerus Londesdale legit eidem, ipsa in aulam, clauso ostio eiusdem, cum dicto Rogero intravit.\nEt iacente ista deponente in cubili suo infirma, Alicia Rowley accessit ad eam et, ostenso eidem Alicie per istam deponentem quod ipsa tradidit quendam librum ut supra magistro Longlond, respondit eadem Alicia, quantum recolit si ipse liber nondum fuisset traditus, non esset opus ut deliberaretur.\nFatetur etiam se opiniones tenuisse contra ymagines.\n\nRichard Gest senior\nRicardus Gest senior de Byrmyngham etatis lx annorum et ultra, natus in Northfeld, ubi et infra Brymyngham predict\u2019 moram traxit toto tempore vite sue.\nIuratus et examinatus, et primum an habuit conversacionem seu communicacionem cum Thoma Bown et Roberto Hachet, fatetur se communicacionem habuisse cum eisdem; et quod Hachet dogmatisavit eidem Ricardo de eucaristia quod Christus tempore ascensionis sue ministravit corpus suum discipulis suis.\nInterrogatus an unquam audivit eos dogmatisantes contra peregrinaciones et cetera ut supra, dicit quod sic; et quod voluisset detegere huiusmodi communicationem cum ipsi dixerunt, \u2018Ve illi per quem scandalum venit\u2019, et cetera.\nInterrogatus de libro continente heresim, dicit cum Jonson cutler. Interrogatus quare non denunciavit huiusmodi librum ordinario dicit quod ratio sua in hac parte non sufficiebat sibi. Et fatetur quod novit librum fuisse de et super heretica pravitate confectum, relatu domini Thome Gest, filii sui, ut asserit. Interrogatus preterea quanto tempore remansit liber huiusmodi penes eum, dicit quod per spacium ferme trimestris.\nInterrogatus ulterius an novit Johannem Jonson et Johannem Gest, filium suum, fuisse huiusmodi opinionis, dicit quod suspicatus est male de eis per annum, non tamen novit eos veraciter fuisse huiusmodi opinionis. Et dicit quod nunquam habuit fidem dogmatisationibus Hachet et Bown neque alicuius alterius et cetera.\n\nBalthasar Shugborow\niiiito die Novembris anno Domini et loco supradictis.\nBalthaser Shugborogh, generosus, parochie de Napton, etatis quinquaginta annorum.\nIuratus et diligenter examinatus et primo de conversacione sua et presertim a tempore quo primum lapsus erat in heresim, dicit quod a xiiii annis preteritis, solicitacionibus cuiusdam Johannis Smyth de Coventr\u2019 nunc mortui, ipse in huiusmodi heresim, videlicet contra sacramentum altaris, potestatem pape, episcoporum et aliorum, necnon contra ymaginum venerationes.\nEt dicit quod Alicia Rowley habuit librum ad quinque vel sex annos preteritos de primario in Anglic\u2019, rubro velamine coopertum.\nDicit insuper Matheum Markland fuisse sue opinionis.\nIdem dicit de Thoma Clerc hosier.\nDicit etiam quod Spon erat sepe in consortio suo. Non tamen novit an favebat aut tenuit opiniones huiusmodi.\nDicit etiam Johannem Clerc, hosier, in Erie strete variisque in locis audivisse istum communicantem contra veram ecclesie doctrinam et favet opinionibus suis.\n\nRobert Silkby\nDeinde iste examinatus denuo quinto die mensis Novembris anno Domini et loco supradictis, dicit quod quidam Wrixham de Coventr\u2019 habuit parvum librum de mandatis in Anglic\u2019 et parvum quaternum de evangeliis sancti Johannis.\nEt dicit quod Johannes Davy, pictour apud Leicestriam, habuit librum illum quem iste a Gest habuit pro decem ... solidis. Et liber ille erat super evangeliis et epistolis in Anglic\u2019. Et habuit alium librum de evangeliis Mathei et aliud volumen de Apocalipsi de isto eodem.\nInterrogatus de Roberto Peg, Wrixham, Thomas Clerc hosier et Matheus Markelond, sunt eiusdem secte et opinionis.\nEt credit Thomam Acton huiusmodi opinionis et secte esse, propterea quod plurimum conversabatur cum Alicia Rowley.\nDicit insuper quod Ranulphus textor de Allesley habuit communicacionem cum isto sepius de et super opinionibus hereticis et cetera.\nThomas Villers, ut credit, est de huiusmodi secta et opinionibus, propterea quod mater eius erat abiurata apud Leicestreiam ... in hac re, ut asserit.\nQuedam Agnes Yong, vidua ... scissoris, que in filo faciendo iam agit dies suos ... et spectant\u2019 ad Aliciam Rowley. Et circiter festum purificacionis ... beate Marie ... ultimum preteritum legit super quodam libro Mathei in domo ... est Agne\u2019 ..., presente tunc ibidem isto Silkeby.\nDe Johanne Clerc, hosier, dicit ... credit est ipsius opinionis et secte cum aliis et cetera. Thomas Clerc, ut asserit et putat, scit amplius deponere in hac re.\nEt dicit quod Spon, ut credit, est huius opinionis. Johannes Jonson cutler, ut asserit, scit verum in hac parte dicere.\nDicit quod Thomas Villers legit the Sykeman in clau... monasterii, sed tempus ignorat.\nFatetur de Thoma Warde, quod Ricardus Brown dixit sibi ipsum esse opinionis illorum et quod omnia novit. Hachet affirmat idem.\nLyeff est unus illius illorum, ut Landesdale asseruit isti deponenti. Et Hachet idem asserit.\nDicit insuper Ricardum Bradeley, Thomasinam uxorem eius, Thomam Villers et seipsum semel interfuisse legendo in domo Ricardi Bradeley.\nDavid Clerc, coryar, favebat eis et celabat opinione illorum, unusque illorum est. Robertus Hachet idem dicit.\nIdem ipse et Hachet dicunt de Longhold.\nThomas Spenser habuit libros de Silkeby de epistolis Pauli ad ix annos preteritos. Prima familiaritas inter eos fuit in domo Hachet, ubi interfuit pater\u00b0 ipsius Spenser, unacum isto deponente, qui egit penitenciam publicam post abiuracionem in Bristollia.\nDicit quod filia Agnetis Yong, que scit bene legere, est eiusdem opinionis et, ut dicitur, copulabitur ... Ricardo Dowcheman pictori apud Leicestr\u2019.\nDicit quod Katerina, uxor cuiusdam pistoris in Gosford strete est eiusdem secte et instructa per magistram suam Aliciam Flaxrell.\nEt bene novit Hawkyns per ... esse illius opinionis.\nUxorem Bluet suspectam opinatur propterea quod famula erat uxoris Bentham et nulla alia de causa.\nDicit etiam quod male suspicatur de Rogero Bromley the bedder solummodo quia idem Bromley erat apprenticius cum magistro Forde.\nEt de uxore dicti Bromley, dicit quod Alicia Rowley rettulit sibi earn esse sue opinionis.\nEt preterea dicit quod interfuit uxor Bromley supranominati cum eo et dicta Alicia in domo matris Margarete in Mylne, audiendo communicacionem de et super heretica pravitate. Alicia Rowley scit deponere.\nDe Agnete Yong et filia sua, dicit quod sepenumero audiverunt istum communicantem contra sacramentum et cetera. Et legente Alicia Rowley, filia dicte Agnetis eam correxit et legit continuo.\n\nThomas Acton\nQuinto die mensis Novembris anno Domini et loco.\nThomas Acton civitatis Coventr\u2019 purser etatis quinquaginta annorum et ultra, natus in Cestr\u2019, ubi et in Coventria per totum vite sue tempus continuam moram traxit.\nIuratus et examinatus et cetera, dicit quod sepe audivit Aliciam Rowley sepius communicaciones habuisse in domo istius deponentis infra iiiior annos preteritos de epistolis et evangeliis; et inter cetera dogmatisasse quod non esset offerendum ymaginibus, ymmo potius distribuendum pauperibus.\nDicit preterea quod ad tres annos elapsos quidam notorie diffamatus, ut ipse in vernacula profert a knowen man, ad destinationem Alicie Rowley venit ad domum istius deponentis, ubi hospitatus erat duabus noctibus, et moram traxit in Coventria per quinque vel sex dies. Ad quem accessit dicta Alicia et communicacionem habuit cum eodem in profundis scripturis. Et Silkby itidem aggressus est eum et traduxit eum secum, donando sibi par sotularium seu ocrearum.\nNec potest iste deponens ire inficiari quin audivit dictam Aliciam et Bown communicantes de libro vocato Apocalipsi infra duos annos, ut recolit.\nEt dicit dictam Aliciam eum primo ad huiusmodi sectam allexisse et provocasse. Cui quidem secte, ut asserit, duobus annos non favebat sed prorsus renunciavit eidem. Nec unquam male sentiebat de sacramento altaris, ut affirmat.\nDicit preterea se semper solitum fuisse confiteri doctori Preston, fratri minori. Et fatetur se habuisse librum a dicta Alicia, quem tradidit eidem infra triennium.\n\nRobert Peg\nRobertus Pegge civitatis Coventr\u2019 pictor etatis xxx annorum, natus in Coventria ubi moram traxit omni tempore vite sue.\nIuratus et examinatus et cetera, dicit quod sepe interfuit communicationibus Londesdale, Hachet et Bown. Et audivit eos proferentes verba contra sacramentum altaris, peregrinationes et sanctorum veneraciones. Negavit tamen se fuisse opinionis eorundem. Et continuo Robertus Hachet affirmabat in facie sua quod ipse didicit heresim apud Vies, quod non potuit negare idem Robertus Pegge.\nEt tunc fatebatur ipse Pegge quod xii annis preteritis venit a Vies ad Coventriam.\n\nMatthew Markelond\nQuinto Novembris.\nMatheus Markland civitatis Coventr\u2019 fullo etatis lviii\u00b0 annorum, natus in Hawton, ubi et in civitate Coventr\u2019 toto vite sue tempore moram traxit.\nIuratus et examinatus, dicit quod fuit huiusmodi secte cum Landesdale et aliis. Sed renunciavit eidem secte, ut asserit, diebus domini Halse eo tempore quo Smyth et alii erant abiurati; et quod tunc cremavit librum quem in Anglic\u2019 de evangeliis habuit. Et dicit se favisse omnibus ipsis opinionibus quas Londesdale tenuit, sed eisdem omnibus et singulis tunc expresse renunciavit et abiuravit.\n\nJoan Gest\nQuinto Novembris.\nJohanna, uxor Johannis Gest junioris, de Byrmyngham, etatis xl annorum, nata in Abbots Bromley.\nIurata et examinata et cetera, dicit quod erat famula cuidam Johanni Smyth scissoris civitatis Coventr\u2019. Qui quidem Johannes eam primo ad hereticam pravitatem allexit et provocavit.\nEt fatetur quod opinionem de peregrinationibus non fiendis tenuit. Et dubitabat de sacramento altaris, propterea quod audivit dictum Johannem dicentem, Taber lignarius domum, non domus fabrum, fabricat\u2019, et sic de creatore et presbitero.\nInterrogata quis primo instruxit maritum suum in huiusmodi opinionibus erroneis, videlicet contra sacramentum altaris et cetera, dicit quod ipsa eum primo informavit in ea parte.\nEt dicit quod parata est iam ad renuntiandum huiusmodi hereses et submittendum se iudicio ecclesie.\nInterrogetur Gest junior de conversacione Willelmi ... manentis in Napton in ....\n\nJohn Gest\nJohannes Gest junior de Byrmyngham, sutor, etatis xxx annorum et ultra, natus in Brymyngham predicta, ubi moram traxit toto vite sue tempore.\nInterrogatus de conversacione sua, dicit et fatetur quod circiter xi annos elapsos, solicitacionibus Johanne uxoris sue, incidit in heresim \u2013 videlicet contra sacramentum altaris, peregrinaciones et venerationes ymaginum \u2013 et recitavit epistolam Pauli in Anglic\u2019 de caritate et evangelium in quo diabolus tentat Deum et cetera.\nEt dicit uxorem suam opinionem tenere contra decimas, dicendo huiusmodi decimas non debere prestari presbiteris.\nInterrogatus de conversacione sua cum Johanne Jonson cutler, dicit quod multotiens communicacionem habuit secum in epistolis et evangeliis.\nNec potest negare quin favebat opinionibus eorum ut supra.\n\nAlice Rowley\nSed postea, quinto die mensis Novembris anno Domini et loco supradictis, eadem Alicia, comparens coram domino, fatebatur se purgacionem fecisse de et super heretica pravitate. Et dicit quod uxores Duddesbury, Haddon, Buder et cetere ad numerum xvi erant compurgatrices sue.\nInterrogata quinam erant libri quos dedit Johanne Smyth ante adventum suum ad dominum, dicit quod unus erat psalterium in Anglic\u2019 et alius de mandatis. Et dicit se misisse ad dominum post recessum eiusdem Alicie a Beaudesert per Willelmum Alen duos libros, unum de mandatis, alium de epistolis Jacobi.\nInterrogata de illo ... quem Acton vocat a knowen man, noluit veritatem fateri.\nFatetur ... de Agnete Yong, prout continetur in deposicione Silkby.\nDicit preterea ... mansisse apud New Yate huius opinionis cuius nomen scit Flesshour ....\nEt fatetur se tenuisse quod decem peccata venialia faciunt mortale peccatum.\nInterrogata preterea an verba habuit cum aliquo contra sacramentum altaris vel audivit aliquem alium contra huiusmodi sacramentum dogmatisasse, negat.\nInterrogata an habuit huiusmodi verba, \u2018How can the preiste make God?\u2019, fatetur.\nEt fatetur articulum de libris traditis magistro Longland, prout continetur in deposicione Johanne uxoris Ricardi Smyth.\nFatetur insuper se in domo Londesdale unacum Hachet audivisse Londesdale legentem et cetera a tempore quo idem Londesdale migravit ad domum in quo iam inhabitat.\nDicit preterea se dogmatisasse contra oblaciones ymaginibus fiendas et cetera et contra peregrinaciones.\nDicit quod Spon infra quatemium anni cum ipsa emeret carnes ab eo, allocutus est eam de lege. Et Hachet novit optime de eo et quod est illius opinionis.\nHawkyns skynner, est illius opinionis et erat cum Landesdale, Silkby, Hachet et Bown familiaris.\nUxor Acton est etiam eiusdem secte et bene novit de communicatione inter istam deponentem et virum suum.\nMagister Bayly ostendebat isti librum de quattuor evangeliis. Et dicit eum esse eiusdem opinionis et Katherinam Garton\nIdem dicit de Agnete Corby.\nDicit quod, ut credit, due filie Johanne Smyth sunt illius secte. Nam uni illarum librum tradidit matri sue deliberandum ad septimanas ad adventum suum ad me.\nDicit etiam quod Bradley et Bambrooke cum uxoribus suis, filiabus Villers, sunt eiusdem opinionis.\nDicit idem de Spenser ... Northopp cum uxore, filia uxoris Smyth, pro certo idem affirmat.\nEt ulterius dicit quod habuit communicaciones cum Bradley et uxore, que fuit filia Villers.\nDicit quod Bradeley, veniens ad eam pro filo ad preculas et cetera, sepe intravit in secretum locum cum ea et communicacionem habuit. Et dixit deberemus oblaciones facere ymagini Dei, qui est homo, non autem ad ymagines manu hominis factas. Et ultimo huiusmodi communicacionem habuit in autumpno.\nDicit quod Banbrooke, tempore quo heretici erant abiurati apud Leicestriam, mutuo tradidit isti librum de evangeliis. Quem librum, ut recolit, ipsa mutuatus est cuidam Dawson; ob quod idem Banbrooke obiurgavit eam.\nEt Rogerus Cuder, Johanna Smyth et ipsa simul intraverunt in domum Banbrooke, ubi ista legebat, Banbrooke presente, in libro evangeliorum. Robertus Bastell ibidem interfuit.\nDicit quod Spenser et Bradeley sunt in magna familiaritate.\nDe uxore Acton, dicit quod audivit istam communicantem in domo ipsius Acton sepius in causis hereticis, presente Acton.\nAudivit quod Northopp est eiusdem secte. Qui erat serviens Johanne Smyth, cuius filiam duxit.\nInterrogata de eo qui erat incarceratus cum Silkby pro receptione cuiusdam Duke, qui erat crematus apud Banbury.\nDicit quod vicarius iam mortuus, videlicet doctor Preston, habuit librum ab ea de nova lege, quem restituit eidem denuo. Et favebat eidem et ceteris, ut asserit.\nUxor Willelmi Revis, skynner, que est pye maker, ut ista audivit ab Hawkyns, est eiusdem secte. Et Hawkyns audivit eam sepe verba habentem sonantia heresim in ortis et vico prope fratres minores.\nMagistra Cooke novit secreta sua, quia consiluit eidem ut omnes libros suos deleret.\nHawkyns magnus est cum Bown.\nSepe communicavit cum Abell.\nDerlyng,\u2019 infestus est presbiteris et multum loquitur contra ecclesiam, dicendo quod presbiteri omnia possident et omnino elati sunt.\nDicit quod suspicio laborat contra filiam Agnetis Brown, nuptam Dawney, et Thomam Brown.\nDe Davy Clerc coryer, Hawkyns scit deponere.\nFatetur de Elizabeth Gest quod est eiusdem opinionis et ista habuit communicacionem cum matre sua contra peregrinationes et cetera.\nDicit quod Rise shomaker ad xx annos elapsos ... isti librum de mandatis.\nDe uxore Lye, quondam relicta Lodge, dicit quod audivit male de ea.\nAgnes' de Bakehouse interfuit vigesies cum Rowley, Silkby et moder Margaret.\nCredit quod Revis est eiusdem opinionis et secte. Cum quo communicationem habuit in domo cuiusdam chaundeler in grere freres lane de et super opinionibus suis hereticis post sermonem factam.\nDicit uxorem Bluet, quondam servientem Bentham, esse suspectam.\nBalthaser scit et Johanna Warde dicit quod moder Agnes dixit sibi ipsam esse unam.\nFamula\u2019 Rowley, uxor Rogeri Bromley the bedder, est eiusdem secte et vir suus reputatur unius illorum; propterea sed quod servus magistri Forde erat. Et eadem uxor sepe fuit in communicacione cum ea in domo matris Margarete.\nEt credit quod Johannes Harris, frater uxoris Bluet, esse eiusdem opinionis; propterea quod servus erat Johannis Tailiour heretici.\nDicit quod Hebbis is such a man and M. John the phisicion showed him soo.\nDicit quod Cropwell semel audivit istam et Bown communicantes in navi ecclesie prioratus Coventr\u2019 de huiusmodi opinionibus.\n\nJoan Smyth\nJohanne uxori Ricardi Smyth Coventr\u2019, quinto Novembris.\nIn primis objicimus et articulamur tibi ... quod tu es nostre Coventr\u2019 et Lich\u2019 diocesis.\nItem, quod tu scienter cum variis personis, quos hereticos seu de heretica pravitate suspectos fuisse aut esse novisti, conversationem sepius habuisti et lecturis eorundem multotiens interfuisti. Fatetur.\nItem, quod tu eosdem contra sacramentum altaris, peregrinaciones atque ymaginum veneraciones dogmatisare et verba sepius habere audivisti. Fatetur.\nItem, quod tu opinionibus eorundem erroneis scienter favisti easque tenuisti. Fatetur.\nItem, quod tu scienter libros reprobate lecture in domo tua tenuisti; eosque, vel saltem tales penes alios existentes, celavisti et ordinario non denunciasti. Fatetur.\nItem, quod tu scienter suspectos de heresi in domo tua recepisti; et cum eisdem communicasti atque conversatus fuisti contra sanam ecclesie doctrinam. Fatetur.\nItem, quod tu in civitate Coventr\u2019 et aliis locis eidem convicinis de et super huiusmodi heretica pravitate palam, publice et notorie suspectus et diffamatus extas. Fatetur.\nEadem Johanna, recognoscens se hereticam fuisse et contra sanam ecclesie doctrinam sensisse, saniori ducta consilio, volens iam ad unitatem ecclesie redire, huiusmodi heresi et opinionibus hereticis ac aliis omnibus male sonantibus prorsus renunciavit et abiuravit et signum crucis manu sua propria ....\nLecta fuit huiusmodi abiuracio die mensis, anno Domini et loco in folio sequente specificatis, presentibus tunc ibidem omnibus et singulis quorum nomina in eodem folio continetur.\nEt sciendum est quod omnibus abiuratis solemniter iniunctum fuit ... ut non conversentur neque familiaritatem ... illorum haberent, sub pena relapsus.\nActa habita in prioratu de Maxstocke coram domino episcopo antedicto, quinto die mensis Novembris anno Domini millesimo quingentesimo undecimo, in negocio inquisitionis heretice pravitatis contra Johannam, uxorem Ricardi Smyth civitatis Coventr\u2019.\nIn primis objicimus et articulamur tibi Johanne, uxori Ricardi Smyth civitatis Coventr\u2019, quod tu es nostre Coventr\u2019 ac Lich\u2019 diocesis. Fatetur.\nItem, quod tu scienter cum variis personis, quos hereticos seu de heretica pravitate suspectos fuisse et esse novisti, conversacionem sepius habuisti et lecturis eorundem multociens interfuisti. Fatetur.\nItem, quod tu eosdem contra sacramentum altaris, peregrinaciones atque ymaginum veneraciones dogmatizare et verba sepius habere audivisti. Fatetur.\nItem, quod tu opinionibus eorundem erroneis scienter favisti easque tenuisti. Fatetur.\nItem, quod tu scienter libros reprobate lectionis et lecture in domo tua tenuisti; eosque, vel saltem tales penes alios existentes, celavisti et ordinario non denunciasti. Fatetur.\nItem, quod tu scienter suspectos de heresi in domum tuam recepisti; et cum eisdem communicasti atque conversata fuisti contra sanam ecclesie doctrinam. Fatetur.\nItem, quod tu in civitate Coventr\u2019 et aliis locis eidem convicinis de et super huiusmodi heretica pravitate palam, publice et notorie suspecta et diffamata extas. Fatetur.\nQuibus articulis eidem declaratis, obiectis et confessis, eadem Johanna, recognoscens se hereticam fuisse et contra sanam ecclesie doctrinam sensisse, saniori ducta consilio, volens iam ad unitatem ecclesie redire, huiusmodi heresi et opinionibus hereticis ac aliis omnibus male sonantibus prorsus renunciavit et abiuravit. Et signum crucis manu sua propria signavit ceteraque fecit prout continetur in abiuracione Flesshour. Et habet consimilem penitenciam cum Flesshour peragendam et cetera, quam fecit.\n\nRoger Landesdale, Robert Hachet, Thomas Bown, John Atkynson, Robert Peg, Thomas Acton, John Gest, and Joan Gest\nQuinto die Novembris et cetera.\nIn primis objicimus et articulamur tibi ... quod tu es nostre Coventr\u2019 et Lich\u2019 diocesis.\nItem, quod tu scienter cum variis personis, quas de heresi suspectas fuisse seu saltem hereticos esse novisti, communicationem sepius habuisti et lecturis eorundem multotiens interfuisti.\nItem, quod tu eosdem contra sacramentum altaris, peregrinaciones atque ymaginum veneraciones dogmatisare et verba sepius habere audivisti.\nItem, quod tu contra sacramentum altaris, peregrinaciones atque ymaginum venerationes sepe et scienter dogmatisasti atque opinionem in hac parte perversam et erroneam tenuisti.\nItem, quod tu scienter libros reprobate lecture in domo tua tenuisti; eosque, vel saltem tales in custodia aliorum existentes, celavisti et ordinario non denunciasti.\nItem, quod tu scienter suspectos de heresi in domum tuam recepisti; et cum eisdem communicavisti et conversatus fuisti contra sanam ecclesie doctrinam.\nItem, quod tu in comitatu Warwic\u2019 et presertim in Coventria ac aliis locis eidem convicinis de et super huiusmodi heresi palam, publice et notorie suspectus et diffamatus extas.\nIsti articuli suprascripti erant ministrati Rogero Landesdale, Roberto Hachet, Thome Bown, Johanni Atkynson, Roberto Pegge, Thome Acton, Johanni Gest parochie de Brymyngham et Johanne uxore sue, singillatim. Et Landesdale, Hachet, Bown, Atkynson, Gest et Johanna uxor eius fatebantur ipsos omnes et singulos. Peg et Acton ita fatebantur omnes preter tertium et quartum.\nEt submiserunt se omnes et singulos iudicio sancte matris ecclesie et opinionibus suis hereticis renuntiaverunt atque abiuraverunt ut sequitur, quilibet in persona sua.\nEt ipsis per dominum absolutis, iniuncta erat eadem penitencia publica que continetur in penitencia Thome Flesshour.\nEt iniuncta erat consimilis penitencia Johanni Gest et Johanne uxori sue, peragenda in ecclesia de Byrmyngham per unum diem Dominicum proximum sequentem. Et reliqua pars penitencie ex parte mulieris differtur sub spe se bene gerende erga ... ecclesiam et maritum suum.\nLecta fuit huiusmodi abiuratio et signa crucis subscripta quinto die mensis anno Domini et loco supradictis, coram dicto reverendo patre, presentibus tunc ibidem venerabilibus et discretis viris dompno Willelmo Dikons, priore de Maxstock, magistris Radulpho Cantrell, decretorum doctore, Willelmo Skelton et Willelmo Wilton, artium magistris, Thoma Barker et Johanne Blyth, in decretis bacallariis, fratribus Thoma Danyell et David Jacob de ordine Observant\u2019, cum nonnullis aliis, et cetera.\n\nRichard Hyde\nThat is to sey, bicause I have moste parte of this xxii yeres not cum to the chirche, hering divyne service as a true cristen man oght to doo, ne being confessed nother receiving the blessed sacrement of the aulter, and ouer this seyeng not my Pater noster, Ave and Credo, ne yet takyng holy brede ne holy water as I oght to doo.\n+ Ricardus Hyde\n\nRoger Landesdale, Robert Hachet, Thomas Bown, John Atkynson, Matthew Markelond, Thomas Acton, Robert Peg, John Gest, and Joan Gest\nItem, sexto die mensis et anni Domini suprascriptorum apud Maxstock predicta, Rogerus Landesdale, Robertus Hachet, Thomas Bown, Johannes Atkynson, Matheus Markeland et Thomas Acton civitatis Coventr\u2019, ... detecti super crimine heretice pravitatis, comparuerunt coram dicto reverendo patre. Et tandem ministratis articulis suprascriptis, fatebantur omnes et singulos preter tercium et quartum, quos Markeland, Pegge et Acton penitus negaverunt.\nSimiliter Johannes Gest parochie de Brymyngham et Johanna uxor eius dictis die et loco comparentes, ipsos articulos omnes et singulos confessi publice in iudicio.\nQuare prenominatus reverendus pater, post humiles submissiones omnium et singulorum supranominatorum, renunciatis primitus per eos omnibus et omnimodis opinionibus hereticis, factaque per eos singillatim abiuracione quemdadmodum continetur in abiuracione Flesshor \u2013 preterque a Markeland et Acton, qui tercium et quartum articulos prorsus negaverunt \u2013 et signo crucis per quemlibet ipsorum sub nomine suo subscripto, iniunxit eis consimilem penitenciam cum Flesshor peragendam.\nJohannes tamen Gest et uxor eius habent penitenciam suam in ecclesia parochiali de Brymyngham peragendam. Et uxor eius unicum tamen diem habet in casu quo bene se gerat erga maritum suum et ecclesiam imposterum; alioquin equam penitenciam cum Flesshor, ut prefertur, habet et cetera.\nQuam penitenciam omnes et singuli suprascripti postea humiliter peregerunt et cetera.\nLecta erat abiuracio illorum die et loco suprascriptis, presentibus tunc ibidem venerabilibus et discretis viris dompno Willelmo Pollesworthe ecclesie cathedralis Coventr\u2019 et Willelmo Dykons de Maxstocke, prioribus, necnon magistris Radulpho Cantrell, decretorum doctore, Willelmo Skelton, Willelmo Wylton, artium magistris, Thoma Barker et Johanne Blyth, in decretis bacallariis, necnon Thoma Danyell et David Jacobi, fratribus de ordine Observant\u2019, cum nonnullis aliis.\n\n\nBalthasar Shugborow\nTandem sexto die mensis antedicti, idem Balthaser Shugborow huiusmodi heresi atque opinionibus hereticis omnibus et singulis per eum iudicialiter confessis prorsus coram domino renunciavit. Atque eisdem omnibus et singulis ac aliis quibuscumque contra veram ecclesie doctrinam sanam palam et publice tunc ibidem abiuravit, submittens se iudicio sancte matris ecclesie. Lecta per eum abiuracione ut supra, dominus, prestita per dictum Balthaser caucione de parendo iuri et perimplendo penitenciam iniungendam, eundem Balthaser ab excommunicacionis sentencia absolvit.\nEt iniunxit eidem quod die Dominica proxima sequente in ecclesia cathedrali sua Coventr\u2019 coram processione ibidem eat, portando fasciculum in humeris suis. Et finita processione, conferat se ad ecclesiam parochialem sancti Michaelis, et ibidem intersit toto tempore sermonis, et ad mandatum predicantis ibidem levet fasciculum suum cum aliis. Reliqua pars penitencie sue differtur in adventum domini tempore visitacionis sue proxime. Et iniungitur eidem ut eo tempore aggrediatur dominum ad ulterius audiendum voluntatem domini et cetera.\nEt continuo idem Balthaser fatebatur quod Thomas Spenser civitatis Coventr\u2019, mercer, est huiusmodi secte et opinionis. Et audivit istum legentem heresim circa xiicem annos preteritos. Et favebat opinionibus suis, ut supra.\nEt dicit se audivisse quod Warde erat eiusdem secte et quod Silkby ita retulit sibi.\n\nEisdem die et loco Balthasar Shugborowe parochie de Napton, detectus ut supra, comparuit coram pretexato reverendo patre.\nQui ministratos articulos supraspecificatos omnes et singulos, iuramento oneratus ad fideliter respondendum eisdem, publice fatebatur tunc in iudicio, humiliter se submittens iudicio sancte matris ecclesie. Lectaque per eum abiuracione ut supra ac prestita caucione de parendo iuri et perimplendo penitenciam eidem iniungendam, dominus eum a sentencia excommunicacionis absolvit.\nEt iniunxit eidem penitenciam subscriptam. Videlicet, quod die Dominica proxima sequente in ecclesia sua cathedrali Coventr\u2019 procedat processionem ibidem, fasciculum ligneum humeris suis deportando. Finitaque processione, conferat se ad ecclesiam parochialem sancti Michaelis Coventr\u2019 predictam et intersit ibidem unacum aliis supranominatis toto sermonis tempore, atque ad mandatum predicantis levet fasciculum suum cum aliis.\nReliquam partem penitencie sue dominus distulit in tempus proxime visitationis sue. Quo tempore iniungitur eidem quatenus accedat personaliter ad dictum reverendum patrem, decretum suum in hac parte ulterius ponendum \u2013 si et quatenus dicto reverendo patri videbitur expediens \u2013 auditurus et cetera.\n\nRobert Peg\nDeinde sexto die mensis antedicti prenominatus Robertus Pegge, denuo coram domino comparens, dixit quod quidam Christoferus, sutor, tunc manens apud Vies, dogmatisavit sibi quod non crederet dictis presbiterorum qui, incontinenter viventes, falsum predicant. Et audivit dictum Christoferum legentem sibi in epistolis Pauli et evangeliis in vernacula. Qui vero Christoferus, ut asserit, erat postea ignibus traditus.\nEt idem Robertus Pegge preterea dixit quod postquam accessit iterum ad Coventriam, mediis et solicitacionibus Thome Bown et Sylkby inductus erat in heresim et opiniones suprascriptas.\nQuos errores, hereses et opiniones fatebatur se tenuisse et eisdem credidisse. Eisdem tunc omnibus et singulis atque aliis quibuscunque contra sanam ecclesie doctrinam sonantibus coram domino renunciavit et abiuravit, ut ..., seque iudicio ecclesie humiliter submisit. Absolutus itaque et iuratus de perimplendo penitenciam, iniungitur eidem penitencia publica prout continetur in penitencia Thome Flesshour.\n\nRalph Lye\nSexto Novembris.\nRanulphus Lye, textor apud Allesley, etatis circiter quinquaginta annorum, natus, ut asserit, in civitate Cestr\u2019 et nutritus apud Coventriam, ubi et in Allesley moram pro maiori parte vite sue moram traxit.\nIuratus et examinatus et cetera, dixit quod audivit quendam Stephanum Frayne, Silkby, Hachetts et Bown sepenumero dogmatisantes et verba habentes tam contra sacramentum altaris, ymaginum venerationes et peregrinationes, ut supra in depositionibus aliorum latius continetur. Et fatebatur se huiusmodi opinionibus atque heresi credidisse.\nQuibus omnibus et singulis atque aliis huiuslibet contra catholicam fidem male sonantibus tunc ibidem coram domino palam et aperte prorsus renunciavit et abiuravit, submittendo se iudicio sancte matris ecclesie.\n\nBalthasar Shugborow, Robert Peg, and Ralph Lye\nIn primis objicimus et articulamur tibi ... quod tu es nostre Coventr\u2019 et Lich\u2019 diocesis. Fatetur.\nItem, quod scienter cum variis personis, quos de heresi novisti suspectos atque hereticos esse, conversationem sepius habuisti et lecturis eorundem multotiens interfuisti. Fatetur quamlibet partem articuli.\nItem, quod opinionibus eorundem erroneis favisti easque tenuisti. Fatetur quamlibet articuli partem.\nItem, quod tu eosdem contra sacramentum altaris, ymaginum venerationes atque peregrinaciones dogmatisare et verba sepius habere audivisti. Fatetur.\nItem, quod tu scienter libros reprobate lectionis in domo tua tenuisti eosque, vel saltern tales in custodia aliorum existentes, celavisti et ordinario non denunciasti. Fatetur.\nItem, quod tu scienter suspectos de et super heretica pravitate in domum tuam recepisti, et cum eisdem conversatus fuisti et communicasti contra sanam ecclesie doctrinam. Fatetur.\nItem, quod tu in civitate Coventr\u2019 et aliis locis eidem convicinis de et super huiusmodi heretica pravitate palam, publice et notorie diffamatus ... suspectus .... Fatetur.\nLecta fuit subsequens abiuratio per Balthaser Shukburgh, Robertum Peg et Ranulphum Lye et cetera coram domino apud Maxstock vito die mensis Novembris anno Domini supradicto. Presentibus tunc ibidem venerabilibus et discretis viris dompnis Willelmo Pollesworthe ecclesie cathedralis Coventr\u2019 et Willelmo Dykons prioratus de Maxstock, prioribus, necnon magistris Radulpho Cantrell, decretorum doctore, Willelmo Skelton et Willelmo Wilton, artium magistris, Thoma Barker ... et Johanne Blyth in decretis bacallariis, fratribus Thoma Danyell et David Jacobi fratribus Observantibus, cum nonnullis aliis et cetera.\n\nRalph Lye and Robert Peg\nRanulphus Lye parochie de Allesley cum Roberto Pegge supranominato consimilem confessionem publice in iudicio emisit.\nAbiuravit et renunciavit opinionibus suis et cetera.\nHabetque penitenciam cum Silkeby, unica tamen die, et cetera.\n\nJoan Warde alias Wasshingburn\nxvii\u00b0 die Novembris anno Domini supradicto.\nJohanna Warde alias Wasshingburn civitatis Coventr\u2019 etatis circiter lx annorum, detecta, impetita et accusata super crimine heretice pravitatis.\nComparens et iurata atque examinata ut supra, dicit quod apud Maydeston\u2019 erat accusata de et super huiusmodi heresi xvi annis elapsis et abiurata erat\u2019\nFatebatur se habuisse communicationem cum Alicia Rowley, Rogero Landesdale, Roberto Sylkby, Hachette et Bown contra sacramentum altaris.\nInterrogata quantum tempus effluxit a tempore huiusmodi conversationis, dicit quod annus preteriit.\nEt fatetur quod infra triennium emensum habuit pessimam communicationem contra sacramentum altaris, peregrinationes et ymaginum venerationes. Et domino interrogante nomina aliorum cum quibus conversabatur, subiunxit: \u2018Quia certum est quod moriar culpis exigentibus, nolite spiritum meum inquietare.\u2019\nDeinde interrogata an unquam penituit, respondit quod sic.\nUlterius interrogata de causa residivationis sue dixit quod carentia grade erat potissima causa residivationis sue huiusmodi.\nEt dicit preterea quod Silkby tradidit ei unum librum parvum de mortuo aut egrotante, ut recolit, dicendo quod esset optimus liber, ad duos annos elapsos. Quem librum ista deponens tradidit Abell et cetera, et Abell asserens nescire legere dixit quod voluit efficere ut per alium legeretur.\nDicit etiam quod Agnes Jonson de Spon Cawsey infra triennium legit in libro de mandatis isti deponenti.\nIdem dicit de Agnete Corby, non ad lecturam sed ad conversacionem. Quidam Yate, scissor, intimavit isti deponenti quod dominus maximo favore prosecutus est Agnetem Corby.\nErat quedam Rosa, famula Hachetts, eiusdem secte. Quam Agnes Jonson instruxit, ut credit. Et manet dicta Rosa apud Atherston.\nEt deponit quod Silkby dixit ad eam, biennio elapso, quod Laurentius Dawson est nunc in civitate et est bonus socius.\nEt audivit Bown dicentem quod Warde erat huiusmodi secte. Tunc illa, \u2018Vade ergo ad illum et mutua corium ab eodem in auxilium tuum si talis fuerit.\u2019\nDe Lieff, dicit se credere quod duxit in uxorem filiam uxoris Landesdale. Quod si sic, dicit quod est eiusdem opinionis et cetera. Et Hachet fatetur idem de dicto Lieff.\nAudivit Longhold esse suspectum et est de ... Landesdale\nFatetur insuper quod Agnes de Bakehouse est eiusdem secte.\nEt Agnes Margareta White, serviens Rowley is of the same breking in tantum quod dicit, \u2018I wuld have my husband of thi mynde\u2019.\nDe uxore Londesdale plane fatetur.\nDicit quod Agnes Brown in Weston Hard, quondam uxor Thome Brown, cuius frater erat pessimus, rettulit sibi quod erat in societate cum magistro Bayly. Et ista deponens hospitabatur cum eadem Agnete ad tres septimanas, cum quibus Johannes Jonson cutler conversabatur.\nDicit se audivisse moder Agnetem dicentem quod uxor Thome Clerc est illius opinionis. Et dixit isti deponenti: \u2018Quare non venis domum? Sponsus meus habet optimum librum\u2019.\nDicit quod audivit Hachet et Flesshour dicentes quod Katerina Revis et sponsus sunt eiusdem secte.\nElizabeth Gest, filia Agnetis Corby, fuit sepius in communicacione cum ipsa.\nUxor Willelmi Grey, filia litle modre Agnes, est .... Et credit quod prima uxor dicti Willelmi superstes est.\nHawkyns ut audivit ab aliis, est fautor hereticorum et est in magna familiaritate cum Alicia Rowley.\nKaterina, uxor cuiusdam pistoris in Gosford strete, dixit isti deponenti se esse confessam magistro Flemmyng quod non bene credebat de sacramento altaris. Et venit ad quendam Tuke cum Sylkby primum deprehensus erat et rogabat eundem quatenus declareret Silkby ... coram vicario.\n\nThomas Abell\nxxiido die mensis Novembris anno Domini 1511\u00b0\nThomas Abell civitatis Coventr\u2019 sutor, natus in parochia sancte Werburge Cestrie ..., etatis xiii annorum.\nIuratus et cetera, dicit quod circa xiimum sue etatis annum erat apprenticius cum quodam Henrico Flemyng sutor apud Canarvan\u2019, cum quo moratus est vi annis. Deinde rediit Cestriam, ubi mansit ad tres annos. Et post hoc apud Staff fecit moram et in Coventria. In qua civitate Coventr\u2019 per Robertum Hachet ad duos annos elapsos primum inductus erat in heresim et non ante, ut asserit.\nEt dicit quod mediis illius Roberti Hachet aggressus est Rogerum Londesdale. Quem audivit legentem in libris Anglic\u2019 scriptis de evangeliis et epistolis, presentibus secum dicto Hachet et Bown.\nEt negat se novisse prenominatos Londesdale, Hachet et Bown fuisse opinionis heretice.\nFatetur tamen se audivisse eosdem contra sacramentum altaris dogmatisasse, videlicet: \u2018That God made man and not man God, as the carpenter doith make the howse and not the howse the carpenter. And that he shuld take it as a token or a remembraunce of Crists passion and not as the very body of Cryste\u2019, et cetera.\nEt fatetur se ... Wyclyffe, ad instructiones aliorum superius nominatorum, credidisse dictis illorum et quod non erat peregrinandum. Nec peregrinaciones observavit ab eo tempore, a quo etiam tempore ymaginum venerationes detestabatur, ut affirmavit.\nFatetur libri receptionem a Johanna Warde et dicit quod tradidit eundem librum dicte Johanne ....\nVolens tamen redire ad unitatem ecclesie et cetera, abiuracionem legit ut supra.\n\nThomas Wrixham\nxxvto die Novembris anno Domini supradicto.\nThomas Wrixham civitatis Coventr\u2019 cyrothecarius etatis xl annorum et ultra, ut asserit, natus apud Castrum de Holt et apprenticius London\u2019 cum magistro Birell aramatario circa xiimum sue etatis annum, cum quo ad vi annos moram traxit. Et a London\u2019 rediit ad Wrixham, ubi cum patre suo mansit. Et in ipsa villa addidicit artificium suum, manendo ibidem ad viitem annos. Deinde venit Coventriam ubi pro maiori parte mansit et cetera.\nIuratus et examinatus an unquam habuit in custodia sua libros super heretica pravitate, dicit quod sic. Sed eundem librum tradidit domino, ut asserit.\nEt quantum ad conversacionem cum Landesdale et Abell, fatetur. Dicit tamen quod nunquam credidit secte illorum.\nEt dicit preterea quod Villers, Banbrooke et Bradeley, ut credit, sunt heretici.\nEt tandem fatebatur se eam fidem tenuisse quam Landesdale et ceteri tenuerunt.\nDicit insuper quod Willelmus Revys et Katherina, uxor eius, sunt heretici. Nam cum primum Landesdale deprehensus erat, dixerunt quod idem Landesdale erat vir bonus et dolendum erat de vexatione sua. Et audivit eundem Revis communicantem contra sacramentum altaris et cetera.\nIdem dicit de Hawykins skynner, addendo quod Warde reputatus est eiusdem secte et optimus communicator.\nEt audivit Bown dicentem quod magistrum Wiggeston et Pysford habent pulcherrimos libros de heresi et cetera.\nAddit preterea quod Thomas Spenser mercer est, ut credit, eiusdem secte.\nRicardus Northopp cum uxore sua sunt etiam heretici et cetera.\nAudivit communicationem factam de magistro Bayly et Roberto filio eiusdem quod fuerunt eiusdem opinionis.\nDicit insuper quod Johannes Davy, pictor a Leicestr\u2019, multotiens accessum habuit ad Abell, Silkeby et Bown, nova a quodam vocato Annestyj pseudo propheta afferendo. Et prophetias huiusmodi Bown interpretatus est.\nEt Derling omnino adversatur presbiteris, ut asserit.\nThomas Lyeff, sherman, et Johannes Longhald, sherman, semper cum Landesdale spatiabantur. \nHolbache fuit sepe cum Silkby et cetera.\nEt dicit se audivisse Banbrooke dicentem quod Willelmus Banwell, mercer, erat cognitus inter eos et eiusdem secte.\nDe uxore Trussell, dicit cum ceteris.\nDicit quod uxor Banbrooke dixit ad Bradeley: \u2018Tu habes librum de heresi, quare non tradis eum domino episcopo? Faxit Deus ut comburentur huiusmodi libri\u2019.\nVolens tamen ad unitatem ecclesie et cetera redire et cetera, abiuracionem legit et cetera. Quem dominus absolvit penitenciamque iniunxit.\nDicit quod ex relatu Thome Clerc, inter eundem domum, audivit quod Willelmus Revis et Thomas Archer audiverunt eundem Thomam legentem in libro suo pessimo.\n\nThomas Clerc\nPrefatis die et loco.\nThomas Clerc hosier civitatis Coventr\u2019, natus in Harding prope Northampton, etatis 1 annorum et ultra, ubi moram traxit et Coventr\u2019 tota vita sua.\nIuratus et cetera, dicit quod mediis Landesdale et cuiusdam Willelmi Heywod, qui iam mortuus est, ad xiicem annos elapsos incidit in hereticas opiniones, tenendo perversas hereses, quas prenominatus Landesdale et alii tenuerunt ut supra.\nEt dicit quod in principio, videlicet ad xcem annos preteritos, Thomas Warde conversabatur cum Landesdale. Et audivit eundem legentem unacum isto deponente et Roberto Hachetts. Silkby et Landesdale sciunt, ut asserit, plura deponere in hac re.\nEt Johannes Clerc erat, voce quorundam, huiusmodi opinionis.\nDe Derling, concordat cum Wrixham.\nDe Rise shomaker, dicit quod Abell scit deponere.\nDe Banwell, dicit se audivisse quod erat eiusdem secte.\nInterrogatus de libro pessimo atque erroribus pleno, dicit quod habuit a Willelmo Heywod.\nDe Lyeff, dicit quod imitatus est vestigia parentis et cetera. Et de eodem atque Langhald, dicit quod magni erant cum Landesdale.\nUxor Thome Acton magna est cum magistra Cooke. Et ipsa magistra Cooke habuit sponsum iam mortuum eiusdem secte. Credit Thomam Acton et Londesdale plura scire in hac re.\nDicit quod Hawykyns fuit familiaris cum Londesdale.\nDe moder Agnes, dicit quod heretica est.\nIn recessu, fatebatur se tenuisse contra benedictionem episcopi.\nVolens tamen ad unitatem ecclesie redire et cetera, abiuracionem legit et cetera. Iuratusque ad perimplendum penitenciam et cetera, absolutus est a domino.\nDicit quod Johannes Cropwell, wyer drawer, rettulit isti quod fuit conversatus cum Landesdale et spatiatus est cum eodem.\nEt dicit quod Cristiana, uxor sua, audivit eum legentem variis vicibus et nouit de libro pessimo quem iste habuit. Dicit tamen quod non legebat ei opiniones hereticas. Verumtamen fatetur quod uxor sua voluit eum cremare librum suum huiusmodi.\n\nThomas Wrixham, Thomas Clerc, Thomas Abell, Thomas Villers, Robert Silkby, Richard Bradeley, Thomas Spenser, John Longhold, Thomas Banbrooke, William Hawkyns, and Thomas Warde\nVicesimo quinto die mensis et anni suprascriptorum apud Maxstock predict\u2019 coram prenominato reverendo patre, Thomas Wrixham, Thomas Clerc hosyer, Thomas Abell, Thomas Villers, Robertus Silkeby, Ricardus Bradeley, Thomas Spenser, Johannes Longhold, Thomas Banbrooke, Willelmus Hawkyns et Thomas Warde, detecti et cetera ut supra.\nPost eorum confessionem in iudicio factam, articulis prescriptis ministratis, atque submissiones suas humiliter in hac parte, facta abiuracione per ipsorum quemlibet prima ut supra in abiuracione Flesshor, dominus eos omnes et singulos a sentencia excommunicationis \u2013 prestita primitus per eos et eorum quemlibet caucione de perimplendo penitenciam et cetera in forma ecclesie consueta \u2013 absolvit.\nEt Wrixham, Silkeby, Clerc et Abell consimilem penitenciam iniunxit cum Landesdale, Flesshor et aliis. Reliquam partem penitencie sue dominus distulit in visitationem suam ut supra.\nBradeley, Spenser, Longhald et Hawkyns habent penitenciam peragendam die Veneris extunc proxime sequente circa civitatem in processione.\nBambrooke vero habet interesse apud crucem in foro cum fasciculo, quem adveniente processione levet humeris suis et cum supranominatis processionaliter, more penitentis, eat in ecclesiam sancti Michaelis et cetera.\nEt omnes supranominati habent in monitione quod interim nichil operis in opellis suis exerceant aut aliis locis operentur. Nec ingrediantur ecclesiam usque in diem Dominicam extunc proximam sequentem. Quo die habent ad interessendum sermoni in ecclesia parochiali predicta cum Sylkeby et aliis, sed sine fasciculis.\n\nThomas Villers\nxxvii0 die mensis et anni supradictorum.\nThomas Villers civitatis Coventr\u2019 aromaticarius xxvii annorum, ut asserit, ubi natus erat.\nIuratus et examinatus et cetera, dicit quod artificium suum in Bristollia et partibus extraneis didicit.\nEt tandem duxit uxorem filiam Thome Redhell de Byrmyngham, a quo tempore continue moram traxit apud Coventriam.\nInterrogatus an unquam conversatus erat cum supranominatorum abiuratorum aliquo aut legit, vel audivit eos legentes, in libris continentibus heresim, negat prorsus.\nInterrogatus an unquam audivit quod uxores Bradeley et Banbrooke fuerunt suspecte de et super heretica pravitate, negat.\n\nRichard Bradeley\nRicardus Bradeley civitatis Coventr\u2019 mercer etatis xxxiiii annorum, natus in comitatu Staff in parochia de Kinges Swyneford, ubi et in civitate predicta moram omnino traxit, ut asserit.\nIuratus et examinatus et cetera an nunquam conversatus fuit cum eis vel illorum aliquo qui huiusmodi secte erant et cetera ut supra, negat conversacionem, noticiam secte aut lecture illorum presentiam et cetera. Quare dominus mancipavit eum carceribus.\n\nThomas Villers\nDeinde xxviii\u00b0 die mensis et anni supradictorum, comparens coram domino et cetera et examinatus ut supra, negat omnino. Quare mancipatus est carceribus.\n\nRichard Bradeley\nDeinde xxviii\u00b0 die mensis et anni supradicto, interrogatus et cetera ut supra, negat conversacionem secte, noticiam aut lecture audite. Nec voluit omnino confiteri. Negat etiam conversacionem aut communicacionem cum Alicia Rowley ut emptionem cum eadem. Negat insuper conversacionem aut communicacionem cum Landesdale et ceteris in hac parte.\nTandem tunc fatetur quod opiniones tenuit contra peregrinaciones et ymaginum veneraciones, et quod Jonson cutler exposuit eis scripturas, presente Silkeby.\nFatetur de Banbrooke.\nDicit etiam quod Spenser rettulit ei se esse opinionis sue.\nDicit insuper quod Villers habuit sepe verba secreta contra peregrinaciones et cetera.\nEt dicit quod Silkby attulit in domo istius librum de mandatis, quem \u2026 .\nDicit uxorem suam Thomasinam esse eiusdem secte et opinionis.\nVolens tunc, ut asseruit, ad unitatem fidei redire et huiusmodi opinionibus et aliis quibuscumque, ut supra, hereticis prorsus renunciare, abiuracionem et cetera legit, signum crucis sub nomine suo subscribens. Et tunc dominus eundem, ad perimplendum penitenciam subscriptam iuratum, absolvit.\n\nThomas Banbrooke\nThomas Banbrook civitatis Coventr\u2019 pandaxator etatis lii annorum et ultra, natus in Coventr\u2019 ubi et in civitate Coventr\u2019 moram traxit.\nIuratus et examinatus et cetera ut supra, negat ut supra tarn de se quam uxore sua.\nTandem tunc fatetur cum ceteris.\nEt dicit quod conversatus erat magistro Johanne Phisico et audivit eundem communicantem contra ymaginum venerationes et peregrinationes.\nEt dicit quod magister Johannes rettulit ei \u2018that the hoste consecrate was not the very body of our Lorde but a figur\u2019. Et ita credidit isti. Quem, ut asserit, magister Johannes primo instruxit in huiusmodi opinionibus hereticis.\nVolens tunc, ut asseruit, ad fidei unitatem redire et opinionibus huiusmodi atque aliis quibuscunque hereticis prorsus renunciare, abiuracionem legit ut supra, signum crucis sub nomine suo subscribendo. Quem dominus, ... ad perimplendum penitenciam et cetera iuratum, absolvit.\n\nRichard Northopp\nRicardus Northopp civitatis Coventr\u2019 mercer etatis circiter xxxi annorum, natus in Myrfeld prope Wakefeild. \nIuratus et cetera atque examinatus ut supra folio precedente, negat cum ceteris non modo pro se verum etiam pro uxore sua.\n\nThomas Spenser\nThomas Spenser civitatis Coventr\u2019 merser etatis xxxi annorum et ultra, natus in Wynchecombe.\nIuratus et examinatus, negat conversacionem ut supra.\nFatetur tamen se habuisse librum a Silkeby de epistolis Pauli, ut Silkeby asseruit.\nEt pater suus misit ipsum ad Bown pro quodam libro. Quem librum, ut affirmat, postquam erat ei traditus, dimisit in mensa vocata le war\u2019 borde. Et magister suus Ricardus Londesdale eundem librum habuit, ut credit.\nNegat conversacionem cum Balthaser aut lecture eiusdem audite.\nDicit quod audivit Silkeby dicentem quod ymagines in memoriam sanctorum fabricate sunt nihil aliud quam trunci mortui.\nIdem dicit de Bradeley.\nDicit quod Johanna Smyth multotiens accersuit ad eam filias suas et, clauso ostio, legat ad eas.\nEt Silkeby primum introduxit eum ad huiusmodi hereses.\nVolens tunc ad unitatem ecclesie redire et cetera, abiurationem legit et cetera. Iuratusque ad perimplendum penitenciam et cetera, absolutus est, ut continetur.\n\nJohn Longhold\nJohannes Longhald civitatis Coventr\u2019 sherman etatis circiter xxxiiiior annorum, natus in parochia sancti Johannis de la mur prope Laghton\u2019 in Momyng.\nIuratus et examinatus et cetera ut supra, dicit quod audivit Landesdale verba habentem contra ymaginum veneraciones dicendo quod idolatria erat.\nEt fatetur quod sepenumero spaciatus est cum Landesdale tarn in parco quam extra.\nInterrogatus quotiens audivit Londesdale communicantem contra ymaginum venerationes, dicit quod longe pluries quam par est. Interrogatus an favebat opinioni Londesdale in ea parte, fatetur; et quod audivit eum dicentem, \u2018iste ymagines sunt nisi trunci mortui et nihil possunt tibi conducere\u2019, cui assertioni iste tunc credidit.\nEt sepius audivit eum communicantem de Thobia.\nIta dicit de peregrinatione, quod melius est pecunia distribuenda in elemosinis quam in huiusmodi peregrinatione.\nVolens tunc, ut asseruit, eisdem opinionibus hereticis et aliis quibuscumque contra sanam ecclesie doctrinam sonantibus penitus renuntiare atque ad unitatem ecclesie redire, opinionibus huiusmodi hereticis omnibus et omnimodis aliis prorsus tunc expresse renunciavit et abiuracionem legit et cetera ut supra, signumque crucis sub nomine suo subscripsit. Deinde iuratum ipsum ad perimplendum penitenciam et cetera, dominus absolvit.\n\nWilliam Lodge\nWillelmus Lodge civitatis Coventr\u2019 mercer etatis xxv annorum, natus in Coventr\u2019.\nIuratus et examinatus, fatetur quod semel interfuit in domo cum Bradeley et uxore sua audiens Bradeley legentem in libro de epistolis Pauli.\nEt dicit quod uxor eiusdem Bradeley scit bene legere et pene memoriter novit recitare capitula Pauli.\nDicit insuper quod semel intravit in domum Banbrooke ubi Landesdale quandam lecturam Bradeley et uxori sua exposuit et continue Landesdale tacuit. Cui uxor Bradeley dixit, \u2018Noli timere, spero istum esse filium gracie\u2019.\nDicit preterea quod ad tres annos elapsos, ut recolit, iste in eodem lecto iacuit cum Thoma Villers et Villers interrogavit istum de fide sua, cui iste respondit, \u2018credo quemadmodum docet ecclesia\u2019. Cui Villers, \u2018dico tibi presbiterum non posse minimum unguem facere, ergo nec a fortiori nequit corpus dominicum efficere\u2019. Cui iste, \u2018relinque hanc opinionem. Et que est causa quod illud corpus dominicum recipis in Paschale cum non credis firmiter?\u2019 et cetera. At Villers, \u2018hoc facio in vanam gloriam ... quemadmodum ceteri faciunt\u2019.\nEt credit iste deponens quod quidam puer iam manens cum Villers nuper autem cum magistro Johanne Phisico \u2013 qui commisit ipsum eundem puerum prenominato Villers et legavit post mortem Balthaser Shugborow eodem puero varios libros heretice pravitatis \u2013 est eiusdem secte; presertim quod varios viros prestantes in magistros habere potuit, immo longe prestantiores quam Villers.\nEt dicit quod Robertus Lye, qui duxit matrem suam, minatus est ei, asserendo quod detexit matrem suam propriam.\n\nThomas Villers\nTandem, penultimo die mensis et anni supradictorum, prenominatus Thomas Villers comparens atque \u2013 presentibus Roberto Silkby, Ricardo Bradeley, Thoma Banbrooke, Willelmo Lodge, Rogero Landesdale et Johanne Jonson \u2013 ... examinatus, fatetur se dixisse et tenuisse quemadmodum continetur in depositione Lodge, Bradeley et aliorum. Sed penitenciam egit in ea parte.\nInterrogatus quare noluit hoc fateri antea, dicit quod propter juramentum per eum ... de consiliis et secretis illorum non detegendis ... presertim Robert\u2019 Silkeby. Et fatetur se dixisse Willelmo Lodge quod mater sua docuit eum ipsam opinionem que continetur in depositione eiusdem Willelmi Lodge.\nEt dicit quod non credidit perfecte sed he wavered and stode in doubt.\nEt dicit quod non bene credidit eo tempore quo Silkby eum communicantem audivit, sed iam plene et perfecte credit ut asserit.\nFatetur quod audivit Silkby exponentem librum de Sikeman in claustro.\n\nThomas Warde\nThomas Warde civitatis Coventr\u2019, barker, etatis lxiii annorum, natus in Rutlond et a presencia moram trahens Coventr\u2019.\nIuratus et examinatus et cetera, interrogatus an unquam audivit Thomam Clerc legentem hereses, fatetur.\nEt fatetur se audivisse Bown legentem et cetera. Et incontinenter interrogavit Hachett quomodo legit iste cum litteras non noverit. Cui respondit Hachetts, \u2018Spiritus sanctus eum inspiravit\u2019.\nInterrogatus preterea an favebat opinionibus illorum, fatetur sed non per spacium xiicem annorum. Et ipsas hereses prorsus renunciavit, se submittendo iudicio sancte matris ecclesie.\nDicit etiam se mutuo dedisse Balthasar Shugborow aureum et mutuatum esse Bown corium variis temporibus.\nEt cum Hachetts, Bown, Clerc et Brown sepe conversatus erat.\nAudivit quod Spon erat eiusdem secte.\nIdem dicit de Abell, cum quo communicacionem habuit quemadmodum cum Hachetts.\nDicit quod Banbrooke reputabatur vivente Brown pro uno opinionis illorum.\nIpsis tunc hereticis opinionibus et aliis quibuscumque contra sanam ecclesie doctrinam sonantibus penitus renunciavit et abiuravit, ut supra continetur. Signumque crucis sub nomine suo subscripsit. Et eundem iuratum, ad perimplendum penitenciam iniungendam iuratum, dominus absolvit. Et penitenciam distulit in adventum suum ad Coventriam.\n\nWilliam Hawkyns\nWillelmus Hawkyns civitatis Coventr\u2019, skynner, natus in parochia de Penkrich etatis circiter xlviii annorum.\nIuratus et cetera, dicit quod solicitacionibus Hachet, Sylkby et Londesdale, inductus erat in opiniones hereticas. Et eisdem favebat atque opinionibus eorum. Volens tunc, ut asseruit, ad fidei unitatem redire et cetera, abiuracionem legit et cetera. Fecit ut continetur infra.\n\nRobert Silkby, Thomas Wrixham, Thomas Abell, Thomas Clerc, Richard Bradeley, Thomas Spenser, John Longhold, Thomas Banbrooke, William Hawkyns, Thomas Warde, (and Thomas Villers?)\nPenultimo die Novembris anno Domini et loco supradictis, Robertus Sylkby, Thomas Wryxham, Thomas Abell, Thomas Clerc, Ricardus Bradeley, Thomas Spenser, Johannes Longhold, Thomas Banbrooke et Willelmus Hawkyns et Thomas Warde legerunt abiuraciones. Et abiurati erant solemniter prout continetur in abiuracione Flesshor.\nEt ipsis iuratis ad perimplendum penitenciam eis et eorum cuilibet iniungendam, dominus absolvit ....\nEt iniungitur Silkeby, Clerc, Wryxham et Abell consimilis penitencia cum Flesshour ..., videlicet quinto die mensis Decembris et die Dominica ex tunc sequentibus agenda .... Reliqua pars penitencie sue differtur in adventum domini ad Coventriam.\nReliqui quinque eorum \u2013 videlicet Bradeley, Spenser, Longhold et Hawkyns \u2013 habent penitenciam cum fasciculis peragendam in die Veneris proximo sequenti. Et habet Banbrooke interesse apud crucem in foro cum fasciculo et adveniente processione transeatur cum ceteris in ecclesiam parochialem sancti Michaelis.\nEt interim habent omnes supranominati in mandatis quod nihil operentur in opellis suis aut aliis locis aperte et quod nec ingrediantur ecclesiam usque post ipsum diem Dominicam nec insimiliter conversentur unus eorum cum aliis.\nEt die Dominica habent interesse sermoni in ecclesia parochiali predicta cum Sylkeby et ceteris, sed sine fasciculis.\nEt audivit matrem suam legere in vernacula lingua evangelium illud,\n \u2018Noli timere pusillus grex\u2019. Submisit se tandem iudicio ecclesie. Et abiuracionem legit et cetera ut supra. Et penitenciam habet ut continetur?\n\nThomasina Bradeley\nThomasina, uxor Ricardi Bradley.\nIurata et examinata, et primum an mater sua eam unquam informavit in opinionibus hereticis, negat.\nEt dicit quod audivit sponsum suum in quodam libro, quem Silkby in domum suam adduxit, legentem. Et ille liber erat de mandatis in Anglic\u2019.\nFatetur etiam se novisse quod Silkeby erat diffamatus et suspectus super crimine heretice pravitatis.\nInterrogatus an audivit Londesdale legentem et cetera, negat deposita per Lodge.\nEt petit ut probationes introducantur contra eam; quod si iuridice probari possit, offert se exponendam extremo periculo mortis.\n\nMargaret Landesdale\nMargereta, uxor Londesdale et cetera.\nIurata et examinata, fatetur quod Silkby bis vel ter accessit ad domum suam, quem communicantem cum viro suo audivit.\nInsuper dicit quod vidit libros per Johannam, uxorem Smyth, sponso suo traditos. Et novit locum ubi occultati erant.\nEt fatebatur se in heresim incidisse, informacione viri sui. Et eas opiniones hereticas tenuisse quas maritus suus tenuit, videlicet contra sacramentum altaris et cetera.\nDicit quod circiter viii vel ix annos preteritos mater Thome Villers unacum filia sua, nunc uxor Bradeley, intraverunt in domum istius et manserunt ibidem a meridie usque ad vium. Et dicta mater, iacente marito istius valitudinario in lecto suo, legit in quodam magno libro, presente dicta filia sua et eam audiente.\nEt ad quinque annos elapsos uxor Bradeley predicta accessit ad domum istius et cum viro suo communicavit. Effectum tamen huiusmodi communicationis non novit.\n\nAlice Lye\nAlicia, uxor Roberti Lye, et cetera.\nIurata et examinata, negat conversacionem cum supranominatis aut\nopinionum hereticarum noticiam.\nDiffertur in adventum domini et cetera.\n\nThomas Kylyngworth\nThomas Kylyngworth, civitatis \u2026, cooper.\nIuratus et cetera, negat conversacionem scienter cum hereticis,\nquorum opinionibus nunquam favuit, ut asserit.\nDominus, ex consilio sibi assistentium, remisit eum domum, decernens ulterius inquirendum esse contra eum.\n\nHugh Parrek\nHugo Parrek civitatis Coventr\u2019, wyerdrawer.\nIuratus et examinatus, dicit quod bis vel ter interfuit Londesdale et audivit eum legentem et communicantem contra sacramentum altaris, peregrinationes et cetera. Et dicit se confessum esse proprio curato in hac parte. Nichilominus quia male credidit in hac parte, submisit se correctioni domini et iudicio ecclesie.\nFatebatur se credidisse quemadmodum Londesdale, Lyeff et Longhold crediderunt et tenuerunt et cetera. Et dicit quod Robertus Hachet eum primo induxit in huiusmodi hereses.\nSubmisit se correctioni et cetera. Abiuracionem legit et cetera, signum crucis fecit. Habet penitenciam peragendam in die Veneris et Dominica proximis quemadmodum Bradeley, Spenser, Longhold et Hawkyns habent. Absolucione prima.\n\nWilliam Revis\nWillelmus Revys civitatis Coventr\u2019, skynner.\nIuratus et cetera, an unquam habuit huiusmodi verba, videlicet quod\nLondesdale est vir bonus et dolendum est de vexacione sua, negat prorsus.\nEt negat conversacionem cum supranominatis.\nNec vult fateri quod unquam erat opinionis heretice aut fautor\npravitatis heretice scienter. Scilicet negat penitus.\n\nJohn Cropwell\nJohannes Cropwell civitatis Coventr\u2019, wyerdrawer.\nIuratus et cetera, dicit quod habuit communicationem cum Lyeff,\nqui dixit sibi de peregrinationibus.\nEt cum iste quondam oblationes faceret ymagini sancte Marie de\nTurri, Hachet allocutus est eum, dicendo sibi: \u2018Quid hic agis, Johannes?\u2019 Et respondente isti, \u2018Offero ymagini beate Marie\u2019. Dixit Hachet, \u2018A, God help the, thow arte a foole\u2019.\nFatetur quod audivit Landesdale in presentia Lyeff communicacionem habuisse verba cuius communicationis non recolit.\nFatetur tunc quod novit eo tempore dictum Londesdale habuisse malum nomen.\nEt dicit quod bis in domo Landesdale fuit infra quarterium anni. Fatetur se audivisse Landesdale et alios dogmatisantes contra sac\nramentum altaris et cetera.\nEt credidit dictis eorum contra peregrinaciones et ymaginum veneraciones, non tamen contra sacramentum altaris.\nDiffertur ulterior processus in adventum domini ad Coventriam, de consilio sibi assistentium.\n\nThomas Bown and Roger Landesdale\nBown et Londesdale dicunt quod Hebbis sepe fuit in communicacione cum eis super opinionibus eorum hereticis et cetera. Et sepius petivit consortium illorum quam ipsi eius consortium, et cetera.\n\nJohn Hebbis\nJohannes Hebbis civitatis Coventr\u2019, sherman.\nIuratus et cetera, negat conversacionem cum Londesdale et Bown,\nqui eum accusaverunt.\nEt tandem fatetur quod audivit eos dogmatisantes contra ymagines et peregrinaciones.\nEt parum, ut asseruit, habuit fidem dictis illorum et sepius conversatus est cum eisdem.\nEisdem tunc opinionbius hereticis et ceteris omnibus paratum se op tulit renunciare. Et dominus, ex consilio sibi assistentium, distulit abiuracionem suam admittere et ulteriorem processum, ut supra, facere et cetera.\n\nDavid Clerc\nDavid Clerc civitatis Coventr\u2019 coryar, natus ibidem, etatis xl annorum et ultra.\nIuratus et examinatus, fatebatur quod quater interfuit in consortio Bown, Hachet et Londesdale et Silkby seipse. Et audivit eos communicantes contra peregrinaciones, sacramentum altaris et ymaginum veneraciones, sed non per duos annos, et non credidit dictis illorum contra sacramentum.\nEt fatetur quod audivit eos communicantes contra peregrinacionem sancte Marie de Turri.\nDicit insuper quod novit eos fuisse suspectos. Et eo tempore habuit fidem dictis illorum et opinionibus suis tunc favebat.\nSubmisit se tamen iudicio sancte matris ecclesie.\n\nJohn Bull\nJohannes Bull, serviens Thome Villers, natus in Menevia, etatis xvii annorum.\nIuratus et cetera, dicit quod avunculus suus Johannes Blumston, alias vocatus magister John Phisicion, instruxit eum contra sacramentum altaris, ut acciperet illud in signum passionis Christi et non crederet ibi esse verum corpus dominicum.\nEt fatetur se dixisse Wrixham quod voluit discedere quando novit de deprehensione Londesdale et aliorum.\nEt ulterius fatetur quod opiniones hereticas a nono sue etatis anno tenuit.\n\nThomas Lyeflf\nThomas Lieff civitatis Coventr\u2019 sherman, natus in Carleton,\u2019 etatis xxx annorum.\nIuratus et cetera, fatebatur se audivisse Londesdale bina vice legentem et verba habentem contra peregrinaciones et cetera. Et fatetur se semel in consorcio fuisse cum Bown. Et quod audivit ab eis dictum quod non est attendendum ymagini quia est nisi truncus mortuus, sed habendum est animus ad Deum et sanctum representatum per ymaginem et cetera.\nIpsis tunc opinionibus quas contra sanam ecclesie doctrinam tenuit prorsus renunciavit, se submittendo ecclesie et correctioni domini et cetera.\nDictorum illorum: \u2018May we drynke all of a cupp\u2019.\n\nElizabeth Gest\nElizabeth, uxor Willelmi Gest textoris Coventr\u2019.\nIurata et examinata et cetera, negat.\nEt dominus decrevit ulterius inquirere contra eam. Et distulit in adventum suum ad Coventr\u2019 et cetera.\n\nJulian Yong\nJuliana, filia Agnetis Yong, etatis xx annorum, natus Coventr\u2019.\nIurata et examinata, interrogata an scivit legere, negat. Tandem, affirmante Silkeby in facie sua quod perfecte novit legere, fatebatur.\nEt dixit quod audivit Aliciam Rowley communicantem contra peregrinaciones, ymaginum veneraciones et sacramentum altaris, dicendo quod illud quod oblatum erat, erat nil aliud nisi panis et vinum. Quibus dictis credidit ista, ut asseruit.\nInterrogata de libro quem ab Alicia Rowley habuit, negat se huiusmodi librum habere, affirmando eum librum traditum fuisse dicte Alicie Rowley. Et dicit quod apportavit dictum librum in domum prenominate Alicie et eundem, unacum libro de mandatis, posuit in lecto sub culcitra infra the chapell chambre. Quod, ut asseruit, intimavit dicte Alicie. Dicit insuper quod hoc ideo fecit quia Silkeby aggressus est matrem suam, eam admonendo ut si quos libros haberet, eosdem occultaret ne fortassis in custodia sua deprehendantur.\nFatetur preterea quod in festo nativitatis Domini ultimo preterito, Alicia Rowley legit in domo sua in quodam libro cooperto tegimine rubro. Fatetur quod Alicia Rowley precepit ei et sub iuramento artavit quod non detegeret consilium et secreta eius.\nEt dicit quod ad decem annos elapsos dicta Alicia venit in domum matris sue cum libro in sinu suo et eam tunc instruxit in huiusmodi opinionibus hereticis et precipue contra sacramentum altaris. A quo tempore credidit opinionibus suis, ut supra.\n\nMargaret Landesdale\nSubmisit se correctioni et cetera. Abiuracionem legit et crucis signum et cetera fecit. Absoluta.\nFatebatur quod Alicia Rowley vigesies accessit ad domum suam et cetera.\nHabet penitenciam cum Hugone Parrek.\nReliqua pars differtur in adventum domini.\n\nWilliam Revis\nDeinde iii\u00b0 die mensis et anni supradictorum idem Willelmus, in virtute iuramenti per eum prestiti examinatus de et super singulis premissis, negat noticiam heretice pravitatis aut conversationes scienter cum hereticis. Et ulterius negat penitus.\nDominus, ex consilio assistentium sibi, remisit eum domum, decernens ulterius inquirendum esse contra eum.\n\nJohn Bull, Julian Yong, David Clerc, Thomas Lyeff, Thomas Villers\nJohannes Bull et Juliana filia Agnetis Yong \u2013 abiurata per eos primitus omni heretica pravitate et absoluti prima \u2013 habent penitenciam consimilem cum Silkeby.\nEt David Clerc, Thomas Lyeff et Thomas Villers, similiter abiurati et absoluti, habent penitenciam in die Dominica cum dicto Silkeby et aliis et cetera.\n\nHugh Parrek, Margaret Landesdale, David Clerc, John Bull, Thomas Lyeff, and Julian Yong\nTercio die mensis Decembris anno Domini suprascripto apud Maxstock predicta, Hugo Parreck, Margareta uxor Rogeri Landesdale, David Clerc, Johannes Bull, Thomas Lyeff, Juliana Yong filia Agnetis Yong, civitatis Coventr\u2019, detecti ut supra, confessi sunt ut supra continetur.\nEt abiuraverunt, se submittentes.\nEt absolutione prima a sentencia excommunicationis, habent penitenciam consimilem cum Sylkeby et aliis.\n\nRose Furnour\nxvi Januarii anno supradicto.\nRosa Furnour etatis xxiiiior annorum, nata apud Atherston, nuper famula Hachet.\nIurata et cetera, dicit quod litle moder Agnes et Johanna Warde earn instruxerunt in opinionibus hereticis, videlicet contra sacramentum altaris et cetera. Et dicit quod litle moder Agnes optime novit legere; non tamen legit in presencia sua. Nec ista habuit fidem dictis suis. Sed, ut asserit, postquam intellexit huiusmodi dicta fuisse contra fidem catholicam, confitebatur erratum suum cuidam fratri Preston\u2019 in quadragesima preterita.\nEt dicit ulterius quod Willelmus Revis et uxor sua sepius accesserunt ad domum Hachet ubi communicationem privatam habuerunt, presentibus Abell et Bown. Addit preterea quod Abell infestus est presbiteris.\nEt Spon frequentem communicationem habuit cum Hachet in domo eiusdem Hachet de peregrinacionibus. Dicit, concordando cum ceteris, affirmans quod Hachet et ceteri non habuerunt magis complacentiam quam in huiusmodi communicationibus contra fidem.\nAddit insuper quod uxor Trussell sepenumero conversabatur cum Johanna Warde.\nAudivit Hachet dicentem quod Derlyng erat vir bonus.\nEt dicit quod penes Landesdale, uxorem suam, Bown et alios supranominatos opinatur se esse diffamatam. Verumptamen preciso affirmat se nunquam tenuisse aut favisse opinionibus hereticis.\nQuare dominus decrevit ulterius inquirere contra eam et remisit eam et cetera.\n\nJohn Jonson\nPrefatis die et loco.\nJohannes Jonson de Byrmyngham, cutler, et cetera.\nUlterius examinatus, dicit quod quidam Robertus Qwyck, ville Brystollie parochie sancti Thome in diocesi Bathon\u2019, carpet maker, frequentem communicationem habuit cum isto Bouway seniore wever, Henrico Tuck wyer drawer in Brodemede et Henrico Padwell in parochia sancti Philippi,\u2019 cutler, et Laurentio Capper in Brodemede atque Karolo Villers parochie sancti Nicholai,\u2019 mercatore, in cellis ... contra ymaginum veneraciones et peregrinaciones atque, ut recolit, contra sacramentum altaris. Hoc addendo, quod ista habuerunt verba, \u2018that the sacrament of the alter is not the very body of our Lorde but materiali brede\u2019.\nEt iste communicationes fuerunt presente Bouway seniore circa vi annos elapsos. Et a tempore abiuracionis dicti Bouway junioris, tunc Bouway, ut assent, nunquam conversabatur cum eisdem eo tempore.\nThomas ..., botell maker, dwelling as a man goith to the temple\u2019 in seynt Thomas paresh, et Johannes Nayler eiusdem parochie, dwelling apon the bridge, have been also present at such communicacions with the persons above named. Et huiusmodi communicationes habuerunt non solum in domibus verum etiam in campis, spaciando usque capellam sancti Vincendi.\nTuck et Qwyck pessimos reputat. Tuck scit Apocalipsim totaliter et memoriter.\nKarolus tamen Villers non spaciabatur cum eisdem, sed supranominati accessum habuerunt ad domum suam ubi communicaverunt de et super premissis, presente uxore dicti Karoli et audiente.\nEt est mala suspicio de uxoribus Padwell, Capper et botell maker, in quorum domibus huiusmodi communicationes habuerunt, uxoribus presentibus.\nEt dicit quod Acton erat familiaris cum Rogero Brown et Johanne\nPhisico.\nEt Thomas Archer de Coventr\u2019 unacum uxore sua frequentem accessum habuerunt ad domum dicti Johannis Phisici, ubi audiverunt ipsum Johannem dogmatizantem contra peregrinationes et ymaginum venerationes.\nHolbache familaris fuit cum Silkby.\nJohannes Clerc conversabatur cum supranominatis Johanne Phisico et Rogero Brown. Et audivit eosdem dogmatizantes contra peregrinaciones et ymaginum veneraciones.\nVerum quin prenominatus Johannes Jonson male sentiebat contra sacramentum altaris et cetera, asserens se velle ad ecclesie unitatem redire, seque submittens iudicio sancte matris ecclesie, omnem hereticam pravitatem sponte abiuravit ut supra, signum crucis subscribens. Qua abiuracione perlecta \u2013 in presentiis venerabilium virorum dompni Willelmi Dykens, prioris de Maxstoc, magistrorum Radulphi Cantrell, Thome Orton, decretorum doctorum, Willelmi Skelton, Willelmi Wilton, artium magistrorum, necnon Willelmi Palden, Johannis Blyth, in decretis bacallariorum, dominorum Ricardi Hayes, Johannis Pursell, capellanorum, et nonnullorum aliorum \u2013 dominus eundem Johannem, iuratum de perimplendo penitenciam et cetera, a sentencia excommunicationis absolvit.\nEt dominus iniunxit penitenciam publicam eidem peragendam cum fasciculo et cetera in die Dominica proxime coram processione in ecclesia parochiali de Aston iuxta Brymyngham, et in foro apud Coventr\u2019 in die Veneris, videlicet penultimo die eiusdem mensis Januarii, quemadmodum Flesshour.\nxvimo die mensis Januarii anno Domini suprascripto apud Maxstock predicta, Johannes Jonson parochie de Aston iuxta Brymyngham, detectus, comparuit.\nEt tandem post magnam deliberationem gravi difficultate, satis aperte recognoscens quod reatum suum in ea parte non posset celare, confessus est seque submisit ut supra cum aliis abiuratis. Itaque eum, et oneratum iuramento de perimplendo penitenciam et cetera, dominus absolvit ab excommunicationis sentencia.\nEt quia diu continuavit dampnabiliter in opinionibus suis hereticis suprascriptis et cum multis hereticis variis in locis conversacionem habuit, idcirco dominus iniunxit eidem penitenciam subscriptam. Videlicet, quod die Dominica extunc proxima sequente, precedendo processionem in ecclesia parochiali de Aston Brymyngham, deferat fasciculum lignorum, more penitentis. Similiter faciat die Veneris extunc proximo sequente, eundo coram processione apud Coventr\u2019 circa forum et cetera.\n\nRose Fumour\nTandem dicta Rosa post meridiem eiusdem diei, comparens coram domino, fatebatur se sollicitationibus Hachet incidisse in heresim et promisisse eidem Hachet quod nunquam detegeret consilia eorum. Et dicit quod sepe locutus est de evangelio: \u2018Noli timere, pusillus grex\u2019.\nDicta tunc Rosa volens, ut asseruit, ad unitatem ecclesie redire et huiusmodi erroribus prorsus renuntiare, submisit se iudicio sancte matris ecclesie et abiuracionem legit ut supra, signumque crucis subscripsit, in presentiis venerabilium virorum superius nominatorum, magistro Cantrell solummodo excepto.\nEt eandem, de perimplendo penitenciam sibi iniungendam corporali iuramento oneratam, et de parendo iuri, dominus absolvit. Et penitenciam subscriptam eidem iniunxit, videlicet quod qualibet vigilia Assumptionis beate Marie virginis per septennium futurum ieiunabit in pane et aqua.\nRosa Fumour puella etatis xxiiiior annorum, nuper famula Hachet, confessa est omnes et singulos articulos suprascriptos.\nHumiliter tunc se submittens et renuntians opinionibus et cetera ut supra, abiuravit.\nAbsoluta itaque a sentencia excommunicationis, habet penitenciam subscriptam propterea quod sponte et incontenti confessa est, maximo ducta dolore, ut apparuit, et contritione: videlicet quod qualibet vigilia assumptionis beate Marie virginis per septennium futurum in pane et aqua ieiunet.\n\nJohn Clerc\nJohannes Clerc civitatis Coventr\u2019.\nIuratus et examinatus, negat prorsus. Quare dominus de consilio et cetera, decrevit ut supra.\nConsimilem penitenciam dominus iniunxit Johanni Clerc, peragendam eodem die Veneris apud Coventr\u2019: abiuracione sua primitus prima unacum absolutione et caucione de huiusmodi perimplendo penitenciam.\n\nJohn Davy\nJohannes Davy similem habet penitenciam cum Johannem Clerc: abiuracione, absolucione et cautionis prestatione de observantia, penitencia et cetera iniungenda prius in ea parte primis.\n\nAlice Rowley\nPrefatis die et loco, Alicia Rowley, comparens coram domino, fatebatur se dogmatisasse, asseruisse et tenuisse a tempore purgationis sue contra sacramentum altaris et peregrinaciones. Et credidit hostiam oblatam nihil aliud fuisse quam panem materialem ante tempus quo ultimo deprehensa erat, videlicet heri ad xicem septimanas elapsas, ut asserit.\nEt dicit ulterius quod Acton non credidit in sacramento altaris et quod uxor eius audivit sepe communicationes eorundem contra sacramentum et cetera et est eiusdem opinionis.\n\nJohn Cropwell\nApud Coventr\u2019 xxiido die Januarii anno Domini supradicto.\nJohannes Cropwell supranominatus.\nDenuo comparens coram domino, fatebatur se audivisse Hachet, Bown, Londesdale et Silkeby ter seu quater communicantes contra venerationes ymaginum et aliquando contra sacramentum altaris. Non tamen, ut asseruit, credidit dictis eorundem, presertim contra sacramentum altaris, sed solummodo opinatus est eos bene dixisse contra ymaginum veneraciones.\nEt fatetur se novisse quod supranominatus Hachet male sentiebat de sacramento altaris et quod celavit consilia eorum in huiusmodi opinionibus hereticis.\nEt dicit quod Johanna Smyth eum primo instruxit in huiusmodi opinionibus et cetera, famulam cuius iste duxit in uxorem. Et eadem Johanna sepe dogmatisavit isti contra presbiteros et cetera.\nInterrogatus quotiens audivit Hachet huiusmodi communicacionem habentem, dicit quod semel vel bis; Bown ter vel quater; Silkeby totidem ferme; et Londesdale ter vel quater.\n\nKatherine Hachet\nKatherina, uxor Hachet, et cetera.\nComparens coram domino et iuramento corporali et cetera, fatebatur\nse instructionibus viri sui inductam in opinionibus hereticis, videlicet contra peregrinaciones, ymaginum veneraciones.\nVerumptamen nunquam male sentiebat de sacramento altaris.\nEt fatetur quod murmurabat contra frequentem viri sui accessum ad\nBown, Sylkeby et alios.\n\n\nAgnes Jonson, Agnes Yong, and Agnes de Bakehouse\nIurata et examinata et cetera, fatebatur primum quod quondam librum habuit, effectum cuius non novit, ut asseruit. Quem librum tradidit cuidam Johanne Blacbum civitatis London\u2019.\nEt postea, affirmante Alicia Rowley in facie sua quod ipsa tenuit, astruit et credidit contra sacramentum altaris, peregrinationes et ymaginum veneraciones, fatebatur quod tenuit et cetera contra peregrinaciones et ymaginum veneraciones, non tamen contra sacramentum altaris.\nPreterea fatebatur quod habuit librum de Thobia. Et librum de mandatis negat se habuisse. Dicit tamen quod filia sua huiusmodi librum habet de Thobia.\n\nAgnes Yong civitatis Coventr\u2019, iurata atque examinata et cetera.\nFatetur quod tenuit, credidit et dogmatisavit contra sacramentum altaris, peregrinaciones et ymaginum veneraciones.\nEt quod sepius in domo Alicie Rowley interfuit huiusmodi communicationibus.\nEt dicit quod Agnes de Bakehouse interfuit sepenumero huiusmodi communicationibus et cetera.\n\nAgnes de Bakehouse civitatis Coventr\u2019, iurata et cetera.\nFatetur quod opinionem tenuit contra peregrinaciones et ymaginum veneraciones. Et fatetur quod audivit Silkeby et alios sepe communicantes contra sacramentum altaris.\nInterrogata quotiens interfuit huiusmodi communicacioni, dicit quod quater et nescit ulterius.\n\nDie et loco supradictis, iste tres mulieres supranominate submiserunt se iudicio sancte matris ecclesie et cetera. Et abiuracionem legerunt, signum crucis sub nomine suo subscribentes.\nEt habent penitenciam solempnem peragendam ante processionem in ecclesia sancti Michaelis et cetera, cum fasciculis, die Dominica: videlicet primo die Februarii proximi.\n\nAgnes Corby\nAgnes Corby.\nIurata et examinata ut supra, negat.\n... mensis ... supradict\u2019, coram commissariis domini subscriptis, in loco inferius descripto, comparens supranominata Agnes Corby et onerata iuramento corporali ad fideliter respondendum.\nPrimo fatebatur quod didicit a Johanna Warde, \u2018I am the servant of God and in our lorde Jehsus Criste\u201d et cetera.\nNegat tamen se fuisse eiusdem secte.\nTandem fatetur quod audivit Aliciam Rowley explanantem evangelium, \u2018Noli timere pusillus grex\u2019 et cetera.\nEt de sacramento altaris, fatetur sensum quod est supra expressum, videlicet quod acciperet illud in memoriam passionis Christi.\nEt de peregrinacionibus atque ymaginum veneracionibus, ita tenuit ut supra, quod melius applicaretur in usus pauperum pecunia ... in parte ....\n\nElizabeth Gest and Agnes Corby\nElizabeth Gest.\nIurata et cetera ut supra, prorsus negat. Quare dominus de consilio et cetera, decrevit ut supra.\nTandem tam ipsa quam Agnes Corby, saniori ducte consilio, volentes, ut asseruerunt, ad unitatem ecclesie redire, omnem et omnimodam heresim abiuraverunt. Itaque, absolute, habent penitenciam solemnem cum Agnete Jonson et cetera.\n\nAgnes Jonson, Agnes de Bakehouse, Agnes Yong, Agnes Corby, Agnes Brown, and Elizabeth Gest\nxxiido die mensis Januarii anno Domini supradicto apud Coventr\u2019.\nAgnes Jonson, Agnes de Bakehouse, Agnes Yong, Agnes Corby, Agnes Brown et Elizabeth Gest, detecte et cetera ut supra, comparuerunt.\nQuarum tres prime confesse sunt sese incidisse in opinionibus huiusmodi quemadmodum continetur in articulis supraspecificatis.\nRelique tres non incontinenti, sed postea commissariis domini \u2013 videlicet magistris Radulpho Cantrell, Johanni Wilcock, sacre theologie professori, et aliis, coniunctim et divisim nominatis \u2013 offensas et reatus suos in ea parte confesse sunt publice in iudicio, et quod multis annis in huiusmodi opinionibus hereticis dampnabiliter steterunt.\nSubmittentes itaque sese iudicio sancte matris ecclesie, atque abiuratis per earum quamlibet huiusmodi opinionibus suis hereticis ut supra, habent penitenciam peragendam in ecclesia sancti Michaelis primo die Februarii, videlicet die Dominica extunc proxima sequente, cum fasciculis, more penitentium, in casu consimili et quemadmodum ... Flesshor fecit et cetera.\n\nRobert? Hachet\nApud Coventr\u2019 xxiiiito die mensis et anni.\nHachetts, interrogatus an aliquid sinistre opinionis novit vel audivit\nde Pysford, vel filia sua iam maritata Wiggeston, dicit, in virtute iuramenti per eum prestiti, quod non et cetera.\n\nJoan Wasshingburn alias Warde\nJohanna Wasshingburn alias Warde prenominata.\nComparens coram domino et iurata et cetera, primum fatebatur quod circiter xx annos elapsos inducta erat in hereses, videlicet contra sacramentum altaris et cetera, mediis et dogmatisacionibus Alicie Rowley.\nEt postea, metu Willelmi Rowley, recessit a Coventr\u2019 ad Northampton\u2019, Roberto Bastell duce sibi. Ibique moram traxit cum quodam Ose alutario per xx septimanas et ultra.\nA Northamptonia contulit se ad London\u2019, ubi cum quodam Blacburn, bedder, mansit a nativitate sancti Johannis Baptiste ad festum sancti Martini in yeme.' Et dicit quod uxor dicti Blacburn fuit heretica. Ulterius fatebatur quod mediis cuiusdam Myldener et Briam, hereticorum, nupta fuit cuidam Thome Wasshingburn, sutori, heretico. Cum quo mansit in London\u2019 per spacium trium annorum et cetera.\nEt tandem ipsa cum viro suo prenominato accessit ad Maydeston, ubi moram traxit. Et tam vir suus quam ipsa unacum aliis ad numerum xvcem personarum \u2013 videlicet Bukmar et uxor, Lockyn et uxor, aliorum nomina non recolit \u2013 deprehensi erant et conventi de et super heretica pravitate, et abiurati, necnon signati in lena maxilla cum littera H.\nInterrogata de qua heresi erat abiurata et ob quam causam, dicit quod propter opiniones hereticas, videlicet quia tenuit et credidit' contra peregrinaciones, ymaginum veneraciones et propterea quod ecclesiam sinagogam appellavit. Ideo abiurata erat confessione sua prima et iudicialiter emissa coram magistro doctore Cambreton\u2019 et cetera.\nDeinde, obiecto et articulato eidem Johanne Wasshingbum quod ipsa a tempore abiuracionis sue huiusmodi relapsa erat et est in huiusmodi dampnatas hereses, et easdem dogmatisavit, astruit, tenuit et credidit, fatebatur publice. Et ulterius confessa est quod communicacionem habuit contra sacramentum altaris, peregrinaciones et ymaginum veneraciones cum Alicia Rowley, Roberto Sylkeby, litle moder Agnes et aliis a tempore abiuracionis sue huiusmodi et cetera.\n\nJohn Olyver\nxxiiii die mensis Januarii anno Domini supradicto apud Coventr\u2019, quidam Johannes Olyver, parochie de Maxstock, comparuit coram domino.\nEt idem, oneratus iuramento corporali ad dicendum veritatem de inquirendis et cetera, dicit quod Alicia Rowley habuit hec verba sibi, presente uxore sua, in castro de Maxstock die Martis in prima septimana Adventus Domini ultimi preteriti: \u2018My beleve is better than thers save that we dar not speke it. And why shuld God geve us greate goods more than other men hath but bicause of our good stedefaste beleve and good books.\u2019\nEt asserenti isto quod hec verba denunciaret domino, dixit illa: \u2018I care not, thow can not hurte me; my Lorde knoweth my mynde all redy.\u2019\n\nAlice Rowley\nDictis die et loco, Alicia Rowley prenominata comparuit coram domino.\nEt fatebatur quod, ex quo purgavit se quod non credidit, tenuit neque dogmatisavit contra sacramentum altaris, peregrinaciones et ymaginum veneraciones \u2013 the which purgation, as she saide, she made for an excuse and untruly \u2013 she hathe fallen into heresy ageinst the sacrament of the alter et cetera ut supra.\nEt fatetur quod litle moder Agnes hath had communication with her et cetera. And she, Agnes, had a booke of Thoby and another of commaundements in English. And this communication was had in her house, otherwhile Agnes Yong being present.\nHabet penitenciam ut deferat fasciculum ligneum toto tempore quo cremata fuerit Johanna Wassingbum, eumque postea deportet ad ymaginem dive Marie de Turre, ubi offerat xiid.\n\nxxiiiito die mensis et anni atque loco suprascriptis, Alitia Rowley civitatis Coventr\u2019 comparuit coram dicto reverendo patre.\nEt tandem recognoscens dampnabiles errores suos quos diu tenuit, astruit et dogmatisavit, eisdem omnibus et singulis renunciavit, se submittendo iudicio sancte matris ecclesie. Abiuracionemque legit ut supra. Cautionemque iuratoriam de perimplendo penitenciam eidem iniungendam prestitit.\nAbsoluta itaque a sentencia excommunicationis, habet penitenciam subscriptam: videlicet quod toto tempore quo Johanna Wasshingburn luat penas relapsorum quousque in cineres ignita fuerit supra summitatem dolii, deferendo fasciculum lignorum humeris suis continuo fiet. Et post hec, immediate deportet eundem fasciculum ad ymaginem dive Marie de Turre, ubi summam xii d. offerat et cetera.\n\nThomasina Bradley\nPostea, videlicet xxvito die mensis Januarii anno Domini supradicto, dicta Thomasina in domo capitulari prioratus Coventr\u2019 comparuit coram domino et negavit ut supra.\nQuare dominus, ex consilio sibi assisentium, decrevit ulterius inquirendum esse contra eam et cetera.\n\nRichard Rise\nRicardus ... civitatis Coventr\u2019, sutor.\nIuratus et examinatus, negat omnino se ... docuisse aut affirmasse aliquid contra doctrinam ecclesie.\nFatetur ... in presentia cuiusdam extranei, Hachet loquen\u2019 contra ... dictis tamen suis nullam habuit fidem.\nDominus de consilio sibi assistentium decrevit ulterius inquirere contra eum.\n ... Ryse C... tenuisse ... quod audi... peregrinaciones ... assistentium ....\n\nAlice Acton\nAlicia relicta Thome Acton nuper defuncti civitatis Coventr\u2019.\nNegat, ut supra in proximo.\nQuare dominus, de consilio sibi assistentium, decrevit ulterius inquirere contra eam.\n\nConstance Clerc\nConstantia, uxor Thome Clerc.\nIurata et examinata, dicit quod nunquam novit aliquid mali de libro quem vir suus habuit, donec advenerunt Bown et Johannes Archer consulentes eidem viro suo ut absconderet ipsum librum.\nDominus, de consilio sibi assistentium, decrevit ut supra.\n\nWilliam Revis\nWillelmus Revis, comparens et cetera, negat ut prius. Quare dominus, de consilio et cetera, decrevit ut supra.\n\nKatherine Baker\nKatherina, uxor Edmundi Baker.\nIurata et cetera ut supra, negat.\n\nMargaret Grey\nMargareta Grey.\nIurata et cetera, negat omnino. Quare dominus, de consilio et cetera, decrevit ut supra.\n\nThomas Kylyngworth\nThomas Kylyngworth ut supra comparens, negat ut supra. Dominus, de consilio sibi assistencium, decrevit ut supra.\n\nAgnes Brown\nAgnes Brown. Iurata et cetera, negat omnino. Quare dominus et cetera decrevit.\n\nJohn Archer\nJohannes Archer civitatis Coventr\u2019 sutor.\nIuratus et cetera, dicit quod audivit Thomam Clerc legentem ter vel\nquater in libro suo pessimo.\nNegat se locutum fuisse Thome Clerc de libri absconsione.\nFatetur tamen quod audivit Hachet et alios communicantes contra\nperegrinaciones, ymaginum veneraciones. Nescit quotiens.\nHabet ... coram commissariis domini hic die Veneris proximo\nfuturo.\n\n\nIsabel Trussell\nIsabella, uxor Thome Trussell hosyer ... dicit se librum pessimum habuisse et eundem librum exempl... eundem librum ad confessorem suum et sic ostendit ipsum ... confitebitur. Negat consensum aut favorem ... se purgaturam et cetera. Quare dominus decrevit ulterius ....\n\nAdministrative note\nEt notandum quod, inquisitione habita, non potuit constare dictam Isabellam et alios, preter eos qui abiuraverunt et cetera, fuisse atque esse suspectos de et super crimine heretice pravitatis.\n\nJohn Cropwell\nTandem tamen saniori ductus consilio, submisit se iudicio sancte matris ecclesie. Renuncians et cetera, abiuravit ut supra, signumque crucis sub nomine suo scripsit.\n\nJohn Holywod, John Cropwell, John Spon, John Archer, John Holbache, Roger Toft, Robert Haghmond, and Richard Rise\nEt notandum quod iiiil\u00b0 Februarii anno Domini suprascripto in domo capitulari ecclesie cathedralis Coventr\u2019, commissarii domini \u2013 videlicet magistri Johannes Immpingham supprior dicte ecclesie, Robertus Caulyn legum doctor, et alii in commissione sua nominati \u2013 subscriptos, videlicet Johannem Holywod, Johannem Cropwell, Johannem Spon, Johannem Archer, Johannem Holbache, Rogerum Toft, Robertum Haghmond et Ricardum Ryse, qui variis temporibus cum Silkeby et aliis interfuerunt, non tamen opinionibus eorum crediderunt, sed partim vacillaverunt, presertim de venerationibus ymaginum et peregrinacione, ut asseruerunt, ad purgandum se super aliis articulis monuerunt viva voce. Qui vero humiliter sese submittentes, optulerunt se et eorum quemlibet paratos fore ad abiurandum et cetera.\nQuare dicti commissarii eorum abiurationes tunc ibidem receperunt, prout continetur in abiuracione Flesshor. Et factis signis crucis per eorum quemlibet, prestitaque caucione de perimplendo penitenciam, absoluti sunt et cetera. Differturque penitencia in adventum domini.\n\nNote of enquiry\nNotandum insuper quod dictus reverendus pater monuit de qualibet custodia ii viros fidedignos infra civitatem Coventr\u2019. Eosque iuramento corporali oneravit ad diligenter inquirendum de et super aliis quibuscumqe super heretica pravitate qualitercumque suspectis atque ad fideliter rectificandum in premissis.\nQui vero onerati, ut prefertur, neminem culpabilem in ea parte repererunt, quamadmodum ex certificatoriis ipsorum pluries liquet.\nNomina huiusmodi inquisitorum servuntur.\n\nAgnes Brown\nEt postea, xiii\u00b0 die mensis Februarii, Agnes supranominata comparens in ecclesia parochiali sancte Trinitatis civitatis Coventr\u2019 coram magistris Roberto Caulyn et ceter\u2019, dompno Johanne Ympingham suppriore ecclesie cathedralis Coventr\u2019, et aliis commissariis domini in hac parte sufficienter et legitime deputatis et cetera.\nIurata, negabat omnes articulos ut supra.\nHec mulier doctori Wilkocks secrete confessa est heresim et opiniones suprascriptas se tenuisse. Nondum tamen abiurata.\n\nJoan Warde alias Wasshingbum\nActa habita in ecclesia conventuali et cathedrali Coventr\u2019 ximo die mensis Martii anno Domini secundum computacionem ecclesie Anglicane millesimo quingentesimo ximo supradicto, in negocio heretice pravitatis et relapsus contra Johannam Warde alias Wasshingbum in ea parte detecta, denunciata et accusata coram venerabilibus viris magistris Roberto Caulyn, Johanne Wilcocks et Thoma Orton, legum, sacre theologie et decretorum doctoribus, necnon Johanne Ympingham, suppriore dicte ecclesie, ac Willelmo Palden, in decretis bacallario, reverendissimi patris antedicti cum illa clausula, \u2018Quatenus vos vel duo vestrum\u2019, commissariis sufficienter et legitime deputatis, tunc ibidem presentibus.\nQuo die, lecta commissione et cetera, ministrati erant articuli subscripti eidem Johanne, iuramento corporali ad fideliter respondendum eisdem in forma iuris onerate. Quibus respondebat prout sequitur.\nIn primis objicimus et articulamur tibi Johanne Warde alias Wasshingbum quod tu mense Augusti anno Domini millesimo CCCC nonagesimo quinto, seu ante vel citra illud tempus, in villa de Maydeston coram magistro Roberto Cambreton, sacre theologie professore, reverendissimi in Christo patris et domini domini Johannis tunc Cantuariensis archiepiscopi in ea parte commissario speciali, de et super variis opinionibus hereticis \u2013 videlicet de opinionibus contra sacramentum altaris, ymaginum venerationes, peregrinationes aliosque errores dampnabiles et detestabiles \u2013 detecta, denunciata et tandem convicta fuisti. Fatetur.\nItem, objicimus et articulamur tibi ut supra quod tu easdem hereses in specie et omnes alias in genere in villa de Maydeston predicta anno Domini supradicto coram supranominato commissario palam, publice et solemniter abiurasti. Fatetur.\nItem, quod tu penitenciam publicam et solemnem in ea parte canonice tibi iniunctam in villis de Maydeston, Cantuaria et London\u2019 propter huiusmodi hereses, more abiuratorum, peregisti. Fatetur.\nItem, quod tu cum littera H in lena maxilla tua apud Maydeston predicta in signum heretice abiurate signata fuisti. Fatetur.\nItem, quod tu post et citra tempus abiurationis tue huiusmodi in prefatas hereses et alias dampnabiliter reincidisti, illas easdem animo indurato et pertinaci defendendo, dogmatizando, astruendo et tenendo palam et publice. Fatetur.\nItem, quod tu communicationem contra sacramentum altaris, peregrinationes et ymaginum venerationes in civitate Coventr\u2019 cum Alicia Rowley, Rogero Landesdale, Roberto Sylkeby et nonnullis aliis post et citra illud abiurationis tue tempus sepenumero habuisti. Fatetur.\nQua confessione facta, iudex monuit eandem Johannam tunc presentem ad comparandum coram eo et aliis loco prescripto die sequenti, hora viiita ante meridiem, ad allegandum causam rationabilem quare pro relapsa ac relapsorum pena puniri non debeat et ad audiendum sententiam.\n\nJoan Warde alias Wasshingbum\nQuibus die et hora advenientibus, dicta Johanna comparuit. Nichilque pro se allegare prorsus voluit. Sed se submisit divine misericordie. Quare iudex tulit sententiam in scriptis prout sequitur.\nIn Dei nomine, Amen. Nos, Robertus Caulin, legum doctor, reverendi in Christo patris et domini, domini Galfridi permissione divina Coventr\u2019 et Lich\u2019 episcopi, in causa heretice pravitatis et relapsus contra te Johannam Warde alias Wasshingbum unacum aliis, cum ilia clausula \u2018Coniunctim et divisim et quatenus vos vel duo eorum\u2019, commissarius sufficienter et legitime deputatus.\nAuditis, visis et intellectis ac plenarie discussis per nos commissarium atque alios collegas nostros meritis et circumstantiis eiusdem cause; rimatoque toto et integro processu contra te Johannam antedictam coram prenominato reverendo patre in hac parte habito et facto ac diligenter recensito; servatis de iure in hac parte servandis ad nostre sententie diffinitive in huiusmodi causa prolationem; sic duximus procedendum et in hunc qui sequitur procedimus modum.\nQuia per acta inactitata, deducta, proposita, inquisita ac per te tam coram memorato reverendo patre quam nobis recognita et confessata, invenimus te \u2013 postquam diversas hereses, errores et opiniones dampnatas, videlicet contra sacramentum altaris, peregrinationes, ymaginum venerationes ac contra ecclesiam, appellando ipsam synagogam, atque alias dampnabiles hereses tam in specie quam in genere publice et solemniter in villa de Maydeston Cantuar\u2019 diocesis coram ordinario ibidem abiuraveras \u2013 in eosdem errores, hereses et opiniones dampnatas alias per te ut premittitur, abiuratos animo pertinaci notorie reincidisse, atque eas ipsas hereses et errores diversis in locis post abiuracionem tuam, ut prefertur, factam animo indurato et deliberato infra Coventr\u2019 et Lich\u2019 diocesim publice astruisse, tenuisse, docuisse et credidisse.\nIdcirco nos commissarius antedictus, Christi nomine primitus memorato, ac ipsum solum Deum oculis nostris proponentes, iudicialiter et pro tribunali sedentes, volentes huiusmodi causam fine debito terminare, de consilio solemne, maturo et digesto nonnullorum venerabilium virorum tam in sacra theologia quam in decretis et legibus doctoribus atque graduatorum aliorumque iurisperitorum nobis assistentium cum quibus mature in hac parte communicavimus, te Johannam Warde alias Wasshingburn antedictam in hereses abiuratas et relapsam manifeste fuisse et esse ac relapsorum pena puniendum fore pronunciamus, decernimus et declaramus per hanc nostram sententiam difinitivam, quam ferimus et promulgamus in his scriptis.\nEt cum ecclesia non habeat ultra quod faciat, te excommunicatam et maioris excommunicationis sententiam ... premissorum ipso iure ligatam et innodatam et fuisse et esse declaramus et coram presenti multitudine ... pronunciamus: relinquentes te exnunc tanquam hereticam relapsam brachio seculari puniendam, rogantes et sincere affectantes quatenus exemplo contra te fiendo citra mortis periculum moderetur ut non sit rigor regula nec mansuetudo dissolvitur sed tamen ad Dei laudem, catholicorum gloriam, anime tue salutem atque salvacionem, multorumque aliorum perversorum metum et terrorem, aliorum premissorum metum et terrorem et causam huiusmodi errores et opiniones dampnatas deferendi.\nQua sententia lecta, vicecomites civitatis Coventr\u2019 tunc presentes eam in custodiam suam acceperunt.\n\nJoan Warde alias Wasshingburn\nEt die Lune extunc sequente penam tradiderunt.\n\nThomas Flesshor, Robert Silkby, Thomas Wrixham, Thomas Abell, Thomas Clerc, Richard Bradeley, Thomas Spenser, John Longhold, Thomas Banbrooke, and William Hawkyns\nIn the name of God, Amen. Byfore you reverend fadre in God and lorde Lorde Geffrey by the grace of God busshop of Coventr\u2019 and Lich\u2019, I Thomas Flesshor, smythe of the citie of Coventr\u2019 in your diocese of the seid Coventr\u2019 and Lich\u2019 detected, denounced and noised to your seid reverend faderhod heretofore to have been suspected of heresy, erroures and other articles evill sowneng, being in dome and jugement afore you.\nFelyng and understanding, knoweng and well perceive ng that afore this howr I the foreseid Thomas Flesshour have spoken, affermed and holden divers articles, opynyons and erroures ageinst the feithe of all holy church and contrarie to the determynation of the same, to the evill sowding of the eres of well disposed cristen men, and especially ageinste the sacrament of the alter, wurshipping of ymages and pilgrimages, with divers other, and witholding and conceling books of heresy, favouring also such as I have knowen suspect in this bihalfe, not denownseng them unto your reverend fadrehod ne ony your officers, but rather, being conversante with them and hering often tymes such dampnable lectures as they redde and approbating ther rytes, did concele such ther redinges and rites.\nWherefor I the forseid Thomas Flesshour, truly and feithfully enfourmed, knowleage and knowe well that the articles above rehersed with other concemeng them been erroures and ageynst the true bileve, feith and determynation of all holy church and right evill sownding to the eres of well disposed cristen men. Willing with pure hert and free will to forsake those erroures and articles and all other errowres, heresies and erronyous opynyons being ageinst the feith and determynation of the seid church and to bileve from hensforward aftir the teching of all holy church and turn to the unytie and determynacion of the seid church, the same erroures, heresies and erroneous opynyons with all other contrary to the true feith and determynacion of all holy churche, I uttrely forsake, renownce and abjure and swere apon this booke that aftir this howr I shall never openly ne prively holde, declare or teche heresy, erroures ne ony maner of doctryne ageinst the feythe or determynation of all holy church. Ne I shall receive, favour and cownsell ne defende, succour ne supporte by myselfe or ony other person or persons prively or openly them that holdeth, techeth or maynteyneth ony such false doctryne, ne yet felisshipp with them witingly, comforte them ne receive them ne give them mete ne drinke, clothe ne money ne ony other weis succour them.\nFurthermore I swer that if I may knowe ony person or persones, men or women, suspect of errours or heresies or fautours, cownselers, comforters, defensours, receiptours or that ony privey conventicles contrary to the commen doctryne of holy church, I shall denownce them to you the forseid reverend fadre, your successours or officers or to ther ordynaryes as soon as I goodly may.\nSo helpe me God and the holy dome. In witnes wherof I with my hand make a cros undrenethe this my solempne abjuracion.\nRobertus Silkeby +\nThomas Clerkd +\nJohannes Longhold +\nThomas Wrixham +\nRechard Bradeley +\nThomas Abell+\nThomas Spensare +\nWillelmus Hawkyns +\n\nThomas Flesshor\nThomas Flecher\nIn the name of God, Amen. Byfore you reverend fadre in God and lorde Lorde Geffrey by the grace of God busshop of Coventry and Lichfeld, I Thomas Flesshor, smyth of the citie of Coventry in your diocese of the said Coventry and Lichfeld, detectyd, denounced and noysed to your said reverend fadrehodde hertofore to have byn suspectyd of heresy, erroures and other articuls evill sounynge, being in dome and jugement afore you.\nFelyng and understanding, knowyng and well perceyving that afore this houre I the forsaid Thomas Fleshor have spoken, affermed and holden divers articles, opynyons and errours againste the feith of all hooly churche and contrary to the determinacyon of the same to the evyll sowndyng of the eyres of well disposyd crysten men, and especially againste the sacrament of the alter, wurshippyng of ymages and pylgrimages, with divers other, and witholding and conceylyng bokes of heresy, favouryng also such as I have knoen suspect in this behalfe, not denounsyng them unto your reverend fadrehodde ne any your officer but rather beyng conversaunte with them and heryng oftyme suche damnable lectures as tho they reede and, approbatyng their rytes, dyd conceul such ther redinges and rites.\nWherefore I the forsaid Thomas Fleshor, truly and feithfully enformed, knoledge and knowe well that the articuls above rehersyd with other concernyng them ben errors and against the true bileve, feith and determinacyon of all holy church and right evyll soundyng to the eyres of wele disposed cristen men. Willing with pure herte and fre wyll to forsake those errours and articles and all odre errors, heresies and erroneous opynyons being against the feith and determinacion of the said churche and to byleve from hensforward aftre the teching of all hoolly churche and tume to the unyte and determinacyon of the said churche, the same erroures, heresies and erroneous opynyons with all other contrary to the true faith and determinacion of all holly churche I utterly forsake, renounce and abjure and swere apon this boke that aftre this houre I shall nyver openly ne prively holde, declare or teiche heresy, errours ne any maner of doctrine against the feith or determinacion of all holy churche. Ne I shall receive, favor, eyd, councell ne defend, succur ne supporte by myself or any other person or persons prively or openly them that holdeth, techeth or maynteneth any such false doctrine, ne yet felyshipp with them wittingly, comforte them ne receive them ne gyve them meyte ne drynke, clothe ne money ne any other weys succur them.\nFurthermore I swere that if I may knowe any person or persons, men or women, suspect of errors or heresies or fautors, councellors, comfortors, defensors, receptors or that any privey conventicles contrary to the comyn doctrine of all hooly churche, I shall denounce them to you the forsaid reverend fadre, your successors or officers or to their ordinaries as sone as I goodly may.\nSo helpe me God and the holy dome. In wytnes whereof I with my hand make a cross undreneath this my solempne abjuration.\nLecta fuit presens abjuracio per sepefatum Thomam Fleshor in prioratu de Maxstocke, Coventr\u2019 et Lich\u2019 diocesis, tercio die mensis Novembris anno Domini retroscripto. Presentibus tunc ibidem venerabilibus viris dompno Willelmo Pollesworthe ecclesie cathedralis Coventr\u2019, et Willelmo Dykons prioratus de Maxstocke, prioribus, necnon magistris Radulpho Cantrell, decretorum doctore, Willelmo Skelton et Willelmo Wilton, artium magistris, Thoma Barker et Johanne Blyth, in decretis bacallariis, necnon Thoma Danyelle et David Jacobi, fratribus Observantibus, cum nonnullis aliis.\n\nRoger Landesdale, Thomas Sown, Robert Hachet, John Atkynson, John Davy, Thomas Acton, Matthew Markelond, Agnes Corby, John Gest, Joan Gest, Elizabeth Gest\nIn the name of God, Amen. Before you, reverend fadre in God and lorde Lorde Geffrey by the grace of God busshopp\u2019 of Coventr\u2019 and Lich\u2019, I ... of the ci tie of Coventr\u2019 in your diocese, detected, denounced and noised to your seide reverend fadrehod heretofore to have been suspected of heresy, erroures and other articles evyll soundeng, being in dome and jugement afore you.\nFelyng and undrestanding, knoweng and well perceiveng that afore this houre I the foresaid ... have spoken, affermed and holden diverse articles, opinions and erroures ageinst the feith of all holy church and contrary to the determination of the same, to the evyll sounding of the eres of well disposed cristen men, and especially ageinst the sacrament of the alter, pilgremages and wurshipping of ymages, with divers other, and conceling of books of heresy, favouring also such as I have knowen suspect in this behalfe, not denounceng them to your reverend fadrehold ne any other ordinarie in that bihalfe, but rather being conversaunt with them and hering often tymes such dampnable lectures as they did rede and approbating ther rites, did concele such ther redinges and rites.\nWherfor I the forseid ..., truly and feithfully enfourmed, knowleage and knowe well that the articles above rehersed with other concerneng them been erroures and agenst the true bileve, feith and determination of all holy churche and right evyll soundeng to the eres of well disposed cristen men. Willing with pure hert and free will to forsake tose erroures and articles and all other erroures, heresies and erroneous opynyons being agenst the feithe and determination of the seide holy churche, and to bileve from hensforthe aftre the teching of all holy churche and turn to the unyte and determination of the seid churche, the same erroures, heresies and erroneous opynyons with all other contrary to the true feith and determination of all holy churche, I uttrely forsake, renounce and abjure and swer upon this booke that aftre this hour I shall never openly ne prively holde, declare or teche heresy, erroures ne ony maner of doctrine agenst the feith or determination of all holy church. Ne I shall receive, favour, aide, counsell ne defend, succour ne support by my selfe or ony other person or personnes prively or openly them that holdeth, techeth or maynteyneth ony suche false doctrine, ne yet felashipp with them, witingle comforte them ne receive them ne geve them mete ne drinke, clothe ne money ne ony other wais succour them.\nFurthermore I swere that if I may knowe ony person or personnes, men or women, suspect of errour or heresies or fautours, counsellours, comforters, defensoures, receiptours or ony privy conventicles contrary to the common doctrine of holy church, I shall denounce them to you the forseid reverend fadre, your successours or officers or to ther ordynaries as soon as I goodly may.\nSoo helpe me God and the holy dome. In witnes wherof, I with my hand:\nper me Roger Thomas Bown +\nRobert Hachetts +\nJohannes Atkynson Landysdale +\nJohannes Davy +\nThomas Acton +\nMatheus Markelond +\nAgnes Corby +\nJohannes Gest +\nJohanna Gest +\nElizabeth Gest +\n\nJoan Smyth, Thomas Villers, Thomas Lyeff, John Bull, Julian Yong, David Clerc, John Jonson, Agnes Yong, Agnes Jonson, and Agnes de Bakehouse\nIn the name of God, Amen. Before you reverend fadre in God and lorde Lorde Geffrey by the grace of God busshopp of Coventr\u2019 and Lich\u2019, I ... of the citie of Coventr\u2019 in your diocese detected, denounced and noised to your said reverend fadrehod hertofore to have been suspected of heresy, erroures and evyll sounding articles, being in dome and jugement afore you.\nFeling and undrestonding, knoweng and well perceiving that afor this hour I the forseid ... have spoken, affermed and holden dyverse articles, opynyons and erroures ageinst the feith of all holy church and contrary to the determination of the same, to the evill sounding of the eres of well disposed cristen men, and especially ageinst the sacrament of the alter, pilgremages and wurshipping of ymages, with dyverse other, and conceling books of heresy, favoureng also such as I have knowen suspect in this behalfe, not denounceng them to your reverend fadrehod ne ony other ordynary in that behalfe, but rather, being conversaunt with them and hering often tymes such dampnable lectures as they did rede and approbating ther rites, did concele such ther redinges and rites.\nWherfor I the forseid ..., truly and feithfully enfourmed, knowleage and knowe well that the articles above rehersed with other concemyng them been erroures and ageinst the true bileve, feithe and determination of all holy church and right evyll soundeng to the eres of well disposed cristen men. Willing with pure hert and free will to forsake those erroures and articles and all other erroures, heresies and erroneous opynyons being ageinst the feithe and determinacion of the said holy church, and to bileve from hensforthe aftre the teching of all holy churche and tume to the unyte and determination of the seid church, the same erroures, heresies and erroneous opynyons with all other contrary to the true feith and determinacion of all holy church, I uttrely forsake, renounce and abjure and swere apon this booke that aftre this houre I shall never openly ne privyly hold, declare or teche heresy, erroures ne ony maner doctrine ageinst the feith or determination of all holy church. Ne I shall receive, favour, aide, counsell ne defend, succour ne supporte by myselfe or ony other person or personnes privyly or openly them that holdeth, techeth or maynteyneth any such false doctrine, ne yet felisshipp with them we tingly, comforte them ne receive them ne geve them mete ne drinke, clothe ne money ne ony other wais succour them.\nFurthermore I swere that if I may know ony person or personnes, men or women, suspect of errour or heresies or fautours, counsellours, comfortours, defensours, receiptours or ony privy conventicles contrary to the commen doctryne of holy church, I shall denounce them to you the forseid reverend fadre, your successoures or officers or to other ordynaries as soon as I goodly may.\nSoo helpe me God and the holy dome. In witnes wherof I:\nJohanna, uxor Ricardi Smyth Coventr\u2019 +\nThomas Vyllers +\nThomas Lyeff +\nJohn Bull +\nDavy Clerc +\nJuliana Yong +\nJohn Jonson, cutler +\nAgnes Yong +\nAgnes Jonson +\nAgnes de Bakehouse +\n\nBalthasar Shugborow, Robert Peg, Ralph Lye, Thomas Warde, Hugh Parrek, ... Pygstappe, Rose Fumour, Margaret Landesdale, and Alice Rowley\nIn the name of God, Amen. Before you reverend fadre in God and lorde Lorde Geffrey by the grace of God busshopp of Coventr\u2019 and Lich\u2019, I ... of the citie of Coventr\u2019 in your diocese, detected, denownsed and noised to your seid reverend fadrehod heretofore to have been suspected of heresy, erroures and other articles evill sowneng, being in dome and jugement afor you.\nFeling and undrestonding, knoweng and well perceiveng that afore this howr I the forseid ... have spoken, affermed and holden diverse articles, opinions and erroures ageinst the feith of all holy church and contrary to the determynacion of the same, to the evyll sounding of the eris of wel disposed cristen men, and especially agenst the sacrament of the alter, pilgremages and worshipping of ymages, with clivers others, and conceling books of heresy, favouring also such as I have known suspect in this behalfe, not denownceng them to your reverend fadrehod ne ony other ordinarie in this behalfe, but rather, being conversaunt with them and hering often tymes such dampnable lectures as they did rede and approbating ther rites, did concele such ther redinges and rites.\nWherfor I the forseid ..., truly and feithfully enformed, knowleage and know well that the articles above reheresed with other concemyng them been errours and ageinst the true bileve, feith and determynation of all holy church and right evill soundeng to the eres of well disposed cristen men. Willing with pure hert and free will to forsake those erroures and articles and all other erroures, heresies and erroneous opynyons being agenst the feith and determynacion of the seid holy church, and to beleve from hensforth aftre the teching of all holy church and turn to the unite and determynacion of the said church, the same erroures, heresies and erroneous opynyons with all other contrary to the same feith and determynacion of all holy church, I utterly forsake, renounce and abjure and swere upon this booke that aftre this houre I shall nevyr openly ne privily hold, declare or teche heresy, erroures ne ony maner of doctrine ageinst the feith or determynation of all holy church. Ne I shall receive, favour, aide, counsell ne defend, succour ne supporte by my selfe ne ony other person or personnes privily or openly them that holdeth, techeth or mayneteyneth ony suche false doctrine, ne yet felasshipp with them witingly, comforte them ne receive them, ne geve them mete ne drinke, clothe ne money, ne ony other wais succour them.\nFurthermore, I swere that if I may knowe ony person or persones, men or women, suspect of erroures or heresies or fautors, counsellors, comfortours, defensours, receiptors or ony prive conventicles contrary to the common doctryne of holy church, I shall denounce them to you the forsaid reverend fadre, your successours or officers or to ther ordinaries as soon as I goodly may.\nSo helpe me God and the holy dome. In witnes whereof, I with my\nhand:\n... Shukburgh +\nRobertus Pegge +\nRanulphus Lye +\nHugo Parret +\nThomas Warde +\n\u2026 Pygstappe \nRosa Fumour +\nMargareta Londesdale +\nAlicia Rowley +\n\nWilliam Borodall\nxxii Maii anno domini 1515.\nWillelmus Borodall, etatis circiter xxi annorum, parochie sancte Trinidads, serviens cum Johanne Vicars, hatmaker, coram Magistro Thoma Fitzherbert, Magistro Thoma Orton et Magistro Thoma Clement.\nFatebatur quod in xl ad biennium elapse quod Nicholaus Boradall et Margareta uxor eius sporiar parochie sancti Michaelis persuaserunt et induxerunt eum ut non crederet in sacramentum altaris nec reciperet at ne quidem confiteretur peccata sua, quia deus non erat in sacramento illo. Et dicit preterea quod consiliis eorum recepit communionem confessione nulla prima.\nPostea tamen penitentia ductus accessit ad fratrem quemdam de ordine minorum qui recusavit eius confessionem audire. Et sic tandem aggressus est Magistrum Thomam Orton et verba prescripta in ordine eidem rettulit extra confessione coram Magistro Clement et aliis.\nDicit insuper patrem suum mansisse cum Rogero Sporyer et cetera.\nFatetur preterea patrem suum ad viii annos elapsos dedisse ei in mandatis ut accederet ad Landesdale propter cibaria et ad Hachet pro calceis.\nDicit tandem quod pretextu receptionis communionis sic ut premittitur per eum facte laborante eo infirmitate et exclamante atque vociferante contra parentes tanquam demone, vocante eos hereticos, parentes sui predicti eum deserverint.\nDicit insuper patrem suum conversatus fuisse sepius cum Hachet et Banbroke, cum quo quidem Banbroke mater sua serviens erat.\n\nRalph Lowe\nRadulphus Lowe serviens cum Rowley vicecomite nuper Coventr\u2019, vidit Johannam Smyth exeuntem a domo Landesdale et ... quam ex precepto domini sui insecutus est ut videret quemadmodum et qualis esset. Ipsa tamen tunc ... animadvertente insequentem finxit se alio transire ubi advenit domum propriam. Et continuo ... ingressus est aulam gaole. Tum evestigio ipsa perspiciens necnon ... ad ostium domus proprie et moram aliquantulam ibidem faciens vidit ... exeuntem aulam gaole predicte quem incontinenti secuta est vociferans ... Ac ipse dissimulans se non audisse nullum responsum dedit quousque dixit ... \u2018servant M. Shireffis servant For the passion of criste thinke ...\u2019 Quo respondente, \u2018quedam causa est ob quam ego male conquerem de vobis\u2019 dixit ... \u2018saw me cum owte of my brodres howse For I had suche ... deth that I went to my sistre for to have ease of my payn\u2019.\n\nRobert Silkby\nIn Dei nomine, Amen. Nos, Thomas Fitzherbert, sacrorum canonun professor, reverendi in Christo patris et domini domini Galfridi Dei gracia Coventr\u2019 et Lich\u2019 episcopi vicarius in spiritualibus generalis atque in causa heretice pravitatis et reincidencie in hereses abiuratas et relapsus \u2013 unacum honorando. in Christo patre et domino domino Johanne Dei benignitate ecclesie cathedralis Coventr\u2019 priore, ac aliis venerabilibus et egregiis viris in litteris commissionum eiusdem reverendi patris cum illa clausula, \u2018coniunctim et divisim\u2019, nominatis \u2013 commissarius sufficienter et legitime deputatus, legittime procedentes.\nQuia per acta inactitata, deducta, proposita, inquisita atque per te Robertum Silkeby alias Dumbleby coram nobis in iudicio publice recognita et confessata \u2013 meritis huiusmodi cause heretice pravitatis et relapsus per nos auditis, intellectis, recognitis, recensitis ac plenarie discussis, servatisque de iure in hac parte servandis \u2013 intuemus te Robertum Sylkeby alias Dumbleby, postquam diversos errores et opiniones dampnatos \u2013 videlicet contra sacramentum altaris, peregrinaciones, imaginum veneraciones unacum aliis heresibus tam in specie quam in genere, in prioratu de Maxstocke coram prefato reverendo patre publice et solemniter abiurandas, in easdem hereses, errores et opiniones dampnatas et per te abiuratas notorie et animo pertinaci reincidisse, easque variis in locis huius Coventr\u2019 et Lich\u2019 diocesis animo indurato et deliberato astruisse, tenuisse, docuisse et credidisse.\nIdcirco nos Thomas Fitzherbert commissarius antedictus, Christi nomine primitus invocato atque ipsum solum Deum omnibus nostris proponentes, iudicialiter et pro tribunali sedentes, volentes huiusmodi causam sive negotium fame debito terminare, de consilio nonnullorum venerabilium atque egregiorum virorum tum sacre theologie quam canonum professorum atque aliorum iuris utriusque peritorum nobis assistentium, cum quibus mature in hac parte communicavimus: te Robertum Sylkeby alias Dumbleby in hereses per te abiuratas fuisse et esse manifeste relapsum, penaque relapsorum in heresim puniendum fore, pronuntiamus et decernimus atque declaramus per hanc nostram sentenciam difinitivam, quam ferrimus et promulgamus in his scriptis.\nTeque, cum ecclesia non habeat ultra quid faciat, maioris sentencia excommunicacionis ligatum atque ea innodatum et involutum fuisse et esse premissorum pretextu, coram presenti multitudine, pronuntiamus et declaramus. Relinquentes te tanquam hereticum relapsum brachio seculari puniendum, rogantes ut executio contra te fienda citra mortis articulum moderetur, ut non sit rigor rigidus nec mansuetudo dissoluta sed tantum ad Dei laudem, catholicorum gloriam, animeque tue salutem et salvacionem, aliorumque nonnullorum metum et terrorem, atque huiusmodi hereses et errores dampnatos deserendi causam.\nClausula inserenda in sententia cum quis sit ... ac eo pretextu merito degradand\u2019 et ab omni ordine ... debere ... sacros canones in hac parte ... declaramus ... et cetera.", "title": "McSheffrey_LollardsOfCoventry__T168", "createdAt": "2021-01-01T00:00:00.000Z", "updatedAt": "2021-01-01T00:00:00.000Z"}, {"id": "Benedetti_Milano1300_LAT__T107", "content": "\ufeff<a067965e-177b-4b38-adbd-abd2b94902ed>\n<f5ccd355-0299-4b51-be0c-2523bed3a520>\n<e6bbc878-3885-40bf-966a-d5093090c1a5>\n    I Quaternus imbriviaturarum Beltrami Salvagnii, civitatis Mediolani Porte Nove notarii, factarum coram fratribus Guidone de Cochenato et Raynerio de Pirovano, ordinis Predicatorum, inquisitoribus hereticorum.\n</e6bbc878-3885-40bf-966a-d5093090c1a5>\n<9d868204-e3c3-4760-bf4b-9732320af5b9>\n    In nomine Domini, amen. Anno a nativitate Eiusdem millesimo trecentesimo, indictione tertiadecima.\n    Cum defferente fama et accusante clamore ad nos fratres Guidonem de Cochenate et Raynerium de Pirovano ordinis Predicatorum, inquisitores heretice pravitatis in Lombardia et Marchia Ianuensi auctoritate sedis apostolice deputatos, pervenerit quod quedam persone tam mares quam femine que alias tanquam suspecte de heresi et infamate citate fuerant per diversos inquisitores et abiuraverunt omnem heresim coram eis, post dictas abiurationes longo tempore fecerunt oculta conventicula et congregationes multarum personarum tam masculorum quam feminarum et etiam predicationes, nos, volentes descendere et videre utrum clamorem qui ad nos pervenerat opere compleverint, inquisitionem contra eos facere incepimus, prout inferius continetur.\n</9d868204-e3c3-4760-bf4b-9732320af5b9>\n</f5ccd355-0299-4b51-be0c-2523bed3a520>\n<b6460241-4012-42c8-93a1-fea3ca1c7a6e>\n<43a343da-8472-490f-a51d-03012f291aaf>\nAbiuratio et obligatio Andree Saramite\n    Andreas filius quondam Girardi Saramite, civitatis Mediolani burgi Porte Cumane foris, citatus et requisitus per Bal\u00e7arrum de Monteorfano, servitorem communis Mediolani et officii inquisitionis heretice pravitatis, de mandato fratris Guidonis de Cochenato ordinis Predicatorum, inquisitoris heretice pravitatis in Lombardia et Marchia Ianuensi auctoritate sedis apostolice deputati, comparuit coram suprascripto fratre Guidone inquisitore et abiuravit omnem heresim, credentiam, receptationem et defensionem et favorem heretice pravitatis cuiuscumque secte. luravit quoque manutenere fidem catholicam et ipsam fidem et catholicos defendere suo posse ac persequi hereticos et credentes, fautores et defensores eorum, prout ipsi hereticorum inquisitori melius videbitur expedire: insuper dicere veritatem de se et de aliis tam vivis quam defunctis, quoscumque scit vel scire poterit pecare in heresi vel etiam pecavisse de hiis que pertinent ad officium inquisitionis, et nominare ac revellare et accusare eos bona fide sine fraude ipsi hereticorum inquisitori vel alii cui comissum fuerit, et si tunc non recordaretur, quam cito recordabitur; et quod inquisitionem sive de se sive de aliis ingenio aliquo non impediet, imo eam impedientibus se opponet; preterea attendere de cetero inviolabiliter et servare omnia mandata ecclesie et dicti inquisitoris, que ei fecerit uno tempore vel diversis occaxionibus heretice pravitatis: hec omnia et singula promittendo sub pena solempni stipulatione promissa de libris quinquaginta imperialium dandis et solvendis ipsi inquisitori nomine ecclesie atque suo et officii inquisitionis, in pecunia numerata cum omnibus expensis, dampnis et interesse que fierent vel passus fuerit dictus inquisitor et eius officium pro ipsa pena seu pecunia exigenda. Que pena totiens comitatur per eum et totiens exigi possit et incurrat, quotiens inventus fuerit fecisse vel venisse contra predicta vel aliquod predictorum, et pena soluta nichilominus teneatur semper predicta omnia et singula attendere et servare; et insuper quod sustinebit penas canonicas et legiptimas, si inventus fuerit recidivasse vel ficte iurasse aut veritatem de se vel de aliis non dixisse. Pro quibus omnibus attendendis et servandis in singulis capitulis predictus Andreas obligavit se et omnia sua bona pignori, presentia et futura, predicto inquisitori renuntianti suo nomine et ecclesie et aliorum inquisitorum, renuntiando omni iure et auxilio usus et legis, quo seu quibus se tueri vel iuvari aut contravenire posset ullo modo; renuntiando etiam omni exceptioni non factarum abiurationum et iuramentorum promissionum et obligationum et omnium predictorum non ita actorum et omni probationi in contrarium. Et insuper predictus Andreas constituit predictum inquisitorem et alios inquisitores, qui per tempora fuerint, suum iudicem et suos iudices in hac parte, se ipsorum iurisdictioni subitiendo. Eo acto, et expressim dicto quod predictus inquisitor seu inquisitores sua propria auctoritate et sine auctoritate et licentia alterius cuiuscumque iudicis, si contingat quod ipse Andreas predictam penam incurrat, possit invadere et occupare bona ipsius Andree tam mobilia quam immobilia, ubicumque inventa fuerint, et insolutum accipere et habere usque ad solutionem quantitatis pene quam incurrerit.\n    Item, eo acto, et expressim dicto quod dictus Andreas possit omni tempore conveniri pro predictis omnibus et singulis ubique sub quolibet iudice spirituali et seculari: non obstantibus aliquibus feriis vel dillationibus causarum nec aliquo interdicto. Et quod non possint dari insolutum pro predicta pena seu pecunia aliquid aliud quam pecuniam numeratam, scienter renuntians et expressim ipsis omnibus feriis et causarum dillationibus et omnibus statutis, consiliis et ordinamentis factis vel faciendis per commune Mediolani in contrarium predictorum, et omni alii iuri et auxilio usus et legis unde se tueri posset. Et insuper dictus Andreas iuravit sub pena predicta ad voluntatem predicti inquisitoris et aliorum inquisitorum, qui per tempora fuerint, si contingerit ipsum facere seu venire contra predictum suum iuramentum in toto vel in parte contra fatiendo vel non servando, omnes penas et penitentias, reales et personales, quas sibi imponere voluerit pro suis culpis et excessibus tam presentibus quam futuris suscipiet et sustinebit, portabit et complebit patienter sine aliqua contradictione, ad voluntatem illius inquisitoris et aliorum qui per tempora fuerint: salvis omnibus aliis cautionibus et obligationibus per eum factis et prestitis coram inquisitoribus heretice pravitatis.\n    Actum Mediolani in domo fratrum Predicatorum, in camera ubi fit officium inquisitionis heretice pravitatis, coram suprascripto fratre Guidone inquisitore. Interfuerunt ibi testes, vocati et rogati, frater Petrus de Marcellinis et frater Guillelmus de Carcano et frater Anselminus de Castano, omnes ordinis fratrum Predicatorum, .MCCC., die mercurii .XX. mensis iulii, indictione tertiadecima. Traditum per Beltramum Salvagnium, communis Mediolani, Porte Nove, notarium officii inquisitionis.\n</43a343da-8472-490f-a51d-03012f291aaf>\n<8b005583-b84f-4d96-8913-3fc8fba300bf>\nDictum suprascripti Andree\n    Interrogatus dictus Andreas Saramita a suprascripto fratre Guidone inquisitore, sub debito prestiti iuramenti et penis quibus modo et alias teneatur et est inquisitionis officio obligatus, si unquam habuerat familiaritatem vel notitiam seu amicitiam alicuius heretici vel heretice alicuius secte veteris vel nove, respondit non.\n     Interrogatus si aliquis de parentela sua tam ex parte patris quam ex parte matris fuerit hereticus vel heretica vel eorum credens, respondit non.\n    Interrogatus si unquam fecit aliquod servitium alicui heretico vel heretice et si recepit ab eis aliquod servitium et si fuit ad eorum predicationem, respondit non.\n    Interrogatus si cognovit Guillelmam, sepultam apud monasterium Clarevalis, in vita illius Guillelme, respondit quod sic.\n    Interrogatus si scit vel audivit unde fuerit illa Guillelma, respondit quod sic, videlicet quod fuit filia quondam regis Boemie, ut dicebatur.\n    Interrogatus si ipse inquisivit veritatem de hoc, respondit sic, videlicet quod ipse Andreas ivit usque ad regem Boemie et invenit regem mortuum et invenit quod ita erat.\n    Interrogatus qua de causa ivit ad inquirendum hoc, respondit quod ivit ad significandum regi quod illa Guillelma erat mortua et si ipse Andreas aliquid posset obtinere a rege propter honorem impensum dicte Guillelme per ipsum Andream.\n    Interrogatus ipse Andreas si ivit ad dictum regem occaxione procurandi cum eo rege ut illa Guillelma canonizaretur per ecclesiam, respondit quod non ut tunc, sed alias bene dixit, sed non procurando.\n    Interrogatus quam vitam ducebat illa Guillelma in vita sua, respondit quod ipsa ducebat vitam communem in cibo et potu et vestibus.\n    Interrogatus ipse Andreas si scit vel audivit quod illa Guillelma fecerit aliquod miraculum in vita sua, respondit quod sic, et spetialiter in magistrum Beltramum de Ferno de quodam signo quod ipse magister habebat in oculo, et in Albertonum de Novate de fistula una quam ipse habebat.\n     Interrogatus ipse Andreas si scit vel audivit quod ipsa Guillelma fecerit aliqua miracula post mortem suam, respondit quod ipse audivit de quibusdam dominabus que voverunt illi sancte Guillelme, et precibus illius obtinuerunt adeo quod ipse petebant, et spetialiter domina Petra uxor Thomaxii Oldegardi et domina Catella uxor Leonis Oldegardi.\n    Interrogatus si unquam audivit quod ipsa Guillelma diceret se esse Spiritum sanctum, respondit non.\n    Interrogatus si scit vel audivit quod aliqua persona diceret vel crederet in vita ipsius Guillelme vel post mortem eius quod ipsa Guillelma esset Spiritus sanctus, hoc est tertia persona in Trinitate, respondit quod ipse bene audivit a sorore Mayfreda de Pirovano et a sorore Meliore de Saramitis, sorore dicti Andree testis, et a domina Ricadona, matre ipsius Andree, quod ipse domine credebant quod ipsa Guillelma esset Spiritus sanctus, tertia persona in Trinitate.\n    Interrogatus si ipse credit quod hoc credere sit hereticum, respondit quod credit bene quod hoc credere sit hereticum et magna heresis.\n    Interrogatus dictus Andreas si unquam dixit, denuntiavit vel revellavit aliquid de predictis alicui inquisitori hereticorum, respondit quod non, nisi postquam fuit requisitus super hoc ab inquisitoribus.\n    Interrogatus si dicte mater et soror sui Andree mortue sunt in illo errore vel si fuerunt absolute, respondit quod non sunt mortue in illo errore, sed bene fuerunt absolute a fratre Mayfredo de Dovaria, ordinis Predicatorum, tunc inquisitore, et revocaverunt errorem suum.\n     Interrogatus si scit vel audivit quod, postquam ille domine fuerunt absolute antequam morerentur, vel etiam dicta soror Mayfreda vel aliqua earum recidivaverint in eodem errore vel perseveraverint in eundem errorem, respondit non, nec de ipsis aliquid postea audivit nec scivit.\n     Actum Mediolani in domo fratrum Predicatorum, in camera ubi fit officium inquisitionis heretice pravitatis, coram suprascripto fratre Guidone inquisitore. Interfuerunt ibi testes, vocati et rogati, fratres Petrus de Marcellinis et Ambrosius Poronus et Anselminus de Castano, omnes ordinis Predicatorum. Die mercurii .XX. mensis iulii, .MCCC., indictione .XIII. Traditum per suprascriptum notarium.\n</8b005583-b84f-4d96-8913-3fc8fba300bf>\n<eced627c-0f68-4660-b6a3-1b8dc8ae217a>\nPrecepta facta suprascripto Andree\n     Ibique incontinenti, presentibus suprascriptis testibus, dictus frater Guido inquisitor, ut supra, precepit suprascripto Andree Saramite, sub iuramento et penis quibus tenetur officio obligatus, quod non debeat dicere nec revellare nec annuntiare alicui persone aliquid de eo quod ipse dixit in predicto suo dicto coram suprascripto inquisitore et quod die crastina, inmediate post missam, debeat comparere coram suprascripto inquisitore apud Sanctum Eustorgium.\n     Actum ut supra, suprascripto anno et die.\n</eced627c-0f68-4660-b6a3-1b8dc8ae217a>\n<78b8d25d-b21d-4bd2-8095-7e47c186d340>\nAbiuratio et obligatio Bellacare uxoris ser Bonadei Karentani\n     Bellacara uxor ser Bonadei Karentani, civitatis Mediolani Porte Romane, citata per Bal\u00e7arrum de Monteorfano servitorem officii inquisitionis heretice pravitatis, de mandato fratris Guidonis de Cochenato ordinis Predicatorum, inquisitoris heretice pravitatis in Lombardia et Marchia Ianuensi auctoritate sedis apostolice deputati, comparuit coram suprascripto fratre Guidone inquisitore et abiuravit omnem heresim, iuravit quoque dicere veritatem de se et de aliis de hiis que pertinent ad officium inquisitionis, et cetera, in omnibus et per omnia secundum modum et formam officii inquisitionis heretice pravitatis superius scriptam et sibi diligenter expositam et expressam et ei ad intelligendum datam sub pena librarum .XXV. imperialium et cetera, salvis tamen omnibus aliis cautionibus et obligationibus per eam factis et prestitis dicto officio inquisitionis.\n     Actum in ecclesia Sancti Eustorgii fratrum Predicatorum de Mediolano. Interfuerunt ibi testes vocati et rogati, fratres Petrus de Marcellinis et Leonardus Pergamensis, ambo ordinis Predicatorum conventus Mediolani, suprascripto anno et indictione, die martis .XXVI. mensis iulii. Traditum per Beltramum Salvagnium notarium dicti officii.\n</78b8d25d-b21d-4bd2-8095-7e47c186d340>\n<aec842f6-3880-4570-bd48-e2b89cda36a6>\nDictum suprascripte Bellacare\n     Interrogata dicta Bellacara a suprascripto fratre Guidone inquisitore, sub debito prestiti iuramenti et penis quibus modo et alias tenetur et est inquisitionis officio obligata, si unquam iuravit in manibus alicuius inquisitoris, respondit quod sic, videlicet in manibus fratris Mayfredi de Dovaria, ordinis Predicatorum, tunc inquisitoris.\n     Interrogata si unquam habuit notitiam vel familiaritatem alicuius heretici vel heretice alicuius secte, respondit quod non, ex sua conscientia vel scientia.\n     Interrogata si scit vel audivit quod aliquis de parentella sua masculus vel femina fuerit hereticus vel heretica vel eorum credens, respondit quod Rugerius Demianus, pater ipsius Bellacare, fuit iam cruce signatus per fratrem Anselmum, tunc inquisitorem, occaxione heresis.\n     Interrogata ipsa Bellacara quod cum ipsa dixerit in quodam suo dicto quod ipsa dixit coram suprascripto fratre Mayfredo de Dovaria inquisitore quod ipsa credebat quod Guillelma, que est sepulta apud monasterium Clarevalis, erat Spiritus sanctus\n     Interrogata a quo vel a quibus fuerat docta vel instructa, respondit quod ipsa testis et domina Flordebellis filia dicti Andree Saramite et domina Melior soror dicti Andree, et soror Iacoba de Nova et dictus Andreas, omnes fuerunt docte et instructe de hoc a sorore Mayfreda de Pirovano. Item dixit dicta Bellacara quod ipsa et dictus Andreas et predicte domine Flordebellis et Melior et soror Iacoba fuerunt citate et requisite de hoc per suprascriptum fratrem Mayfredum de Dovaria inquisitorem et comparuerunt coram eo in domo fratrum Humiliatorum \u2013 domus de Modoetia sita in burgo Porte Ticinensis foris \u2013 et iuraverunt in manibus suprascripti fratris Mayfredi inquisitoris. Et ipse frater Mayfredus inquisitor absolvit eam et predictas alias percutiendo eas cum baculo uno super spatulas. Et ab illo tempore citra ipsa Bellacara non credidit hoc.\n    Interrogata si postquam iuravit, ut supra, audivit aliquem de predictis vel aliquam aliam personam que diceret quod dicta Guillelma esset Spiritus sanctus vel que induceret eam Bellacaram ad credendum hoc, respondit non.\n    Interrogata si unquam audivit vel credidit vel docta fuit credere quod dicta Guillelma deberet resurgere ante generalem resurrectionem et si ipsa audivit aliquam personam que diceret se hoc credere, ad omnia et singula respondit quod non.\n    Interrogata si unquam credidit vel audivit ab aliqua alia persona que crederet quod dicta Guillelma sit illa per quam Iudei et Pagani sint salvandi, respondit quod ipsa nunquam hoc credidit nec audivit.\n    Interrogata si, postquam ipsa fuit citata ex parte dicti fratris Guidonis inquisitoris, fuit locuta cum dicta sorore Mayfreda de Pirovano, respondit quod sic, die dominico proxime preterito, et dixit ipsa Bellacara quod dicta soror Mayfreda non dixit sibi nisi quod ipsa deberet secure comparere coram inquisitore et dicere sibi veritatem.\n    Interrogata si unquam comedit aliquam hostiam vel aliquas hostias quam vel quas dicta soror Mayfreda de Pirovano sibi dederit vel miserit, respondit non, sed ipsamet Bellacara bene emit hostias quas fecit portari et poni super tumulum dicte sancte Guillelme et ex devotione illius sancte Guillelme bene comedit de illis hostiis et nescit aliquam aliam personam que habuerit vel receperit de illis hostiis.\n    Interrogata quot festa fatiunt in anno ad honorem dicte Guillelme, respondit quod fatiunt duo festa in anno, unum videlicet in festo sancti Bartolomei et aliud apud festum omnium sanctorum et non plura.\n    Interrogata si audivit quod vestes fuerint facte per ipsam Guillelmam tempore mortis sue et quod ipsa deberet resuscitari, respondit quod ipsa bene audivit quod ille vestes fuerunt facte, sed non quia ipsa sancta Guillelma deberet resurgere, sed quia ipsa Guillelma debebat portari in Boemiam.\n    Interrogata ipsa Bellacara si fuit cum aliis dominabus et masculis in aliqua parte ubi dicta Mayfreda predicaret vel loqueretur aliqua verba ad modum predicationis, respondit quod sic, pluries in domo sororum de Blassono in oratorio ubi multe persone erant congregate ita quod oratorium erat quasi plenum. Et ipsa soror Mayfreda aliquando exponebat Evangelia et aliquando loquebatur de sancta Katerina et de aliis sanctis; sed postquam dicta Mayfreda exivit de illa domo de Blassono non audivit eam predicare nec exponere, ut supra.\n    Actum Mediolani in ecclesia Sancti Eustorgii fratrum Predicatorum coram suprascripto fratre Guidone inquisitore. Testes fuerunt ibi, vocati et rogati, fratres Petrus de Marcellinis et Leonardus Pergamensis, ambo ordinis fratrum Predicatorum, .MCCC., die martis .XXVI. mensis iulii, indictione tertiadecima. Traditum per Beltramum Salvagnium notarium officii inquisitionis.\n</aec842f6-3880-4570-bd48-e2b89cda36a6>\n<3429a517-576f-4138-82bd-f27cd2fd2928>\nQuoddam dictum magistri Iacobi de Ferno\n    Magister Iacobus de Ferno civitatis Mediolani Porte Vercelline venit coram suprascripto fratre Guidone de Cochenato inquisitore. Interrogatus dictus magister Iacobus a suprascripto fratre Guidone inquisitore, sub debito prestiti iuramenti et penis quibus tenetur et est inquisitionis officio obligatus, si quidam libellus quem dictus inquisitor tenebat in suis manibus, in quo scripte sunt letanie, fuit ipsius magistri Iacobi, respondit quod sic.\n    Interrogatus a quo habuit illum libellum, respondit quod ipse habuit illum libellum vel a sorore Mayfreda de Pirovano vel a domina sua sancta Guillelma.\n    Interrogatus quot anni sunt quod ipse magister Iacobus habuit illum libellum, respondit quod habuit illum ab annis .X. citra.\n    Interrogatus si ipse legendo in illo libello invenerit in eo aliquid quod credat esse errorem, respondit non.\n    Interrogatus si ipse unquam audivit a dicta sorore Mayfreda quod ipsa loquatur cum dicta sancta Guillelma et quod contemplaretur cum ea et quod ipsa viderit eam in spetie columbe, respondit quod ipse non audivit hoc a dicta sorore Mayfreda, sed bene audivit hoc ab aliis, sed non recordatur a quibus.\n    Interrogatus ipse magister Iacobus si die sabbati proxime preterito, quando inquisitor fecit eum citari, dixit vel alii dixerunt sibi quod ipse inquisitor non posset facere officium inquisitionis et quod officium inquisitionis esse ablatum ab eo inquisitore, respondit quod ipse hoc non dixit, sed bene audivit hoc dici ab aliis.\n    Interrogatus a quo vel a quibus audivit dici quod ipse inquisitor non potest facere officium, respondit quod non recordatur a quibus hoc audivit, sed credit quod audivit hoc a magistro Beltramo de Ferno filio suo.\n    Interrogatus si credit quod Spiritus purus et simplex possit videri et palpari et tangi, respondit quod non.\n    Interrogatus si unquam audivit dici quod quedam femina que vocatur Taria deberet fieri cardinalis, respondit quod bene audivit hoc dici, sed nescit a quibus audiverit; sed de hoc habuit ipse magister Iacobus magnam abominationem.\n    Interrogatus si audivit quod aliquis de devotis dictarum sancte Guillelme et sororis Mayfrede deberet esse papa, respondit quod ipse bene audivit hoc dici, sed nescit a quibus.\n    Interrogatus si postquam fuit citatus per inquisitorem, ut supra, fuit locutus cum presbitero Mirano beneficiali ecclesie Sancti Firmi Mediolanensis, respondit quod sic in domo sui testis.\n    Interrogatus quod ipse presbiter dixit ipsi testi, respondit quod ipse presbiter dixit sibi quod ipse fuerat citatus ex parte inquisitoris et quod ipse presbiter bene venerat ad ipsum fratrem Guidonem inquisitorem, sed ipse non potuerat loqui cum eo et ipse magister Iacobus testis similiter dixit eidem presbitero Mirano quod ipse quoque fuerat citatus.\n    Interrogatus dictus magister Iacobus si tunc facta fuit inter eos aliqua mentio de libris et de hostiis, de quibus facta est mentio in aliis dictis huius testis, respondit quod de libris bene facta fuit tunc mentio inter ipsum testem et dictum presbiterum Miranum, de hostiis vero nulla fuit facta mentio inter eos. Et ipse presbiter Miranus dixit huic testi: \u201cEatis secure coram inquisitore et dicatis veritatem\u201d. Et ipse magister Iacobus testis similiter dixit dicto presbitero Mirano.\n    Actum Mediolani in domo fratrum Predicatorum, in cela magna dicti fratris Guidonis, coram ipso inquisitore. Interfuerunt ibi testes, vocati et rogati, fratres Petrus de Marcellinis et Leonardus Pergamensis, ambo ordinis Predicatorum, et Mayfredus filius quondam ser Guarnerii de Cera civitatis Mediolani Porte Ticinensis foris. Die martis, XXVI mensis iulii, .MCCC., indictione XIII. Traditum per suprascriptum Beltramum notarium.\n</3429a517-576f-4138-82bd-f27cd2fd2928>\n<37f78671-c0fd-4a0d-bf18-fbdcfb9a9288>\nIuramentum presbiteri Mirani\n     Presbiter Myranus, capellanus ecclesie Sancti Firmi civitatis Mediolani Porte Ticinensis, contrate illorum de Pusterla, qui longo tempore fuit de devotis domine Guillelme sepulte apud monasterium Clarevalis et qui post mortem ipsius domine Guillelme ivit cum Andrea Saramita usque ad regem Boemie, et qui fuit satis secretarius spetialis sororis Mayfrede de Pirovano et dicti Andree Saramite, citatus per Balzarrum de Monteorfano, servitorem officii inquisitionis, precepto fratris Guidonis de Cochonato ordinis Predicatorum inquisitoris heretice pravitatis in Lombardia et Marchia Ianuensi, auctoritate sedis apostolice deputati, comparuit coram suprascripto fratre Guidone inquisitore et iuravit dicere veritatem de se et de aliis tam vivis et cetera, secundum modum et formam officii inquisitionis sibi diligenter expositam et expressam.\n     Actum Mediolani in domo fratrum Predicatorum, in cella magna dicti fratris Guidonis inquisitoris, coram ipso inquisitore. Interfuerunt ibi testes, vocati et rogati, fratres Nicola de Varena de Cumis et Petrus de Marcellinis, ambo ordinis Predicatorum. Die sabbati penultimo mensis iulii, .MCCC., indictione tertiadecima. Traditum per suprascriptum notarium.\n</37f78671-c0fd-4a0d-bf18-fbdcfb9a9288>\n<ad6ab313-fce6-46ec-9e2d-2b3299f0bdcd>\n     Interrogatus predictus presbiter Miranus a suprascripto fratre Guidone de Cochenato inquisitore, sub debito prestiti iuramenti, ut dicat omnia ea que scit et audivit de sorore Mayfreda de Pirovano et Andrea Saramita et aliis quos et que scit vel credit seu audivit esse devotos et devotas sancte Guillelme sepulte apud monasterium Clarevalis, in primis, suo sacramento, respondit et dixit quod pluries audivit a dictis Andrea et sorore Mayfreda et a pluribus aliis de devotis dicte sancte Guillelme quod ipsa sancta Guillelma erat Spiritus sanctus, tertia pars in Trinitate, scilicet Spiritus sanctus, et quod ipsa Guillelma debebat resurgere et ascendere in celum videntibus devotis illius sancte Guillelme et ad hec credenda induxerunt et instruxerunt plures masculos et feminas devotos ipsius Guillelme, ut credit, et etiam scit, quia aliquando fuit presens quando predicti Andreas et soror Mayfreda predicta dicebant aliis, videlicet domine Aydeline uxori Stephani de Crimella et domine Flori de Lovis sive que stat cum Rugerio de Lova in curso Brolii, et sorori Agneti de Montenariis et domine Bellacare uxori ser Bonadei Karentani. Et predicta audivit presentibus predictis modo possunt esse .X. vel .XII. anni vel idcirca, et sine eis bene audivit predicta a suprascriptis Andrea et sorore Mayfreda ab annis videlicet quatuor vel tribus citra; et quasi publica vox et fama erat inter ipsos devotos et devotas quod predicta dicebant et credebant.\n    Item dixit dictus presbiter Miranus quod ipse audivit a predictis Andrea et sorore Mayfreda quod sicut Christus passus fuit in forma hominis ita illa Guillelma debebat pati in forma mulieris propter peccata falsorum christianorum et illorum qui crucifixerunt Christum.\n    Item dixit dictus presbiter quod ipse audivit a predictis Andrea et sorore Mayfreda quod, postquam dicta Guillelma resurrexisset et ascendisset in celum, debebat mittere Spiritum Paraclitum discipulis suis in Pentecosten preteritam.\n    Item dixit quod audivit a predictis Andrea et sorore Mayfreda quod ipsi debebant mutare leges et facere Evangelia nova et facere cardinales et ordines et in ipsa resurrectione debebant esse archiepiscopi et episcopi et videre assensionem dicte domine Guillelme, et aliquando dicebant sibi testi: \u201cLicet subtrahatis vos a nostris congregationibus, tamen bene eritis de illis qui predicta videbunt et sentient\u201d.\n    Item dixit dictus presbiter quod predictus Andreas et Albertonus de Novate et Franceschinus Malcol\u00e7atus portaverunt hostias de Claravale.\n    Item dixit dictus presbiter quod ipse scit firmiter quod aliqui ex devotis dicte sancte Guillelme fatiunt pingi figuram suprascripte sancte Guillelme sub nomine sancte Katerine. Et hoc ipse presbiter scit quia ipsemet suis propriis manibus pinxit eam in ecclesia Sancte Marie Minoris Mediolani et in ecclesia Sancte Eufemie Mediolani et alibi in pluribus partibus: et hoc fuit antequam ipse testis esset sacerdos.\n     Item dixit quod dicta soror Mayfreda instruxit discipulos et discipulas dicte sancte Guillelme ne dicerent veritatem si interrogarentur, quia Spiritus sanctus bene adiuvaret eos. Et credunt se sustinere Passionem pro amore Spiritus sancti, sicut apostoli sustinuerunt pro Christo.\n     Item dixit dictus presbiter Miranus testis quod Filixinus Karentanus et magister Beltramus de Ferno dixerunt sibi testi quod antequam ipse testis veniret ad fratres quod ipse iret ad loquendum cum dicta sorore Mayfreda de Pirovano; et magister Iacobus de Ferno et plures alii dixerunt sibi hoc.\n     Item dixit dictus presbiter quod audivit a predictis magistro Iacobo et Andrea et a pluribus aliis quod quidam ex discipulis debet tradere eos in manus fratrum, sicut Iudas tradidit Christum in manus Iudeorum.\n     Item dixit quod ipse audivit a suprascripto Andrea quod iste presens papa non potest absolvere nec condempnare, quia non est iuste creatus, nec etiam archiepiscopus Mediolanensis potest absolvere nec condempnare, cum ipse archiepiscopus factus sit ab ipso papa.\n     Item dixit dictus presbiter testis quod predicti Andreas et soror Mayfreda dicunt quod tanta indulgentia est euntibus in Claravale ad sepulcrum suprascripte sancte Guillelme quanta est euntibus ultra mare, dicendo sibi testi quod ipse bene poterat habere indulgentiam licet non ivisset ultra mare.\n     Item dixit quod predicti Andreas et soror Mayfreda dicunt quod ipsi visibiliter viderunt suprascriptam sanctam Guillelmam et quod ipsa sancta Guillelma benedicebat eis mensam et quod ipsa sancta Guillelma loquebatur eis, ut ipse testis audivit a predictis Andrea et sorore Mayfreda; et ex hoc inducunt discipulos suos ad devotionem ipsius sancte Guillelme.\n     Item dixit dictus testis quod antiquitus, quando predicta Guillelma defuncta fuit, dictus Andreas fecit fieri unam clamidem de purpura cum fibialia una argenti, valente librarum quinquaginta tertiolorum vel idcirca, quam fibialiam fecit Aymerricus de Varisio faber, et unum vestitum de purpura et duos subtulares deauratos; et dicebat dictus Andreas quod predicta parabat pro ipsa sancta Guillelma quando ipsa debebat resurgere. Et predicta vidit dictus testis suis oculis, iam sunt anni .XII. et plus.\n     Item dixit dictus presbiter Miranus testis quod audivit a predictis Andrea et sorore Mayfreda quod peregrini debebant venire ab omnibus partibus mundi ad monasterium Clarevalis ad visitandum corpus dicte sancte Guillelme.\n     Item dixit quod quando devoti illius sancte Guilelme vadunt ad predictam Mayfredam et recedunt ab ipsa Mayfreda, quod ipsa signat eos et dat eis benedictionem suam.\n     Item dixit dictus testis quod audivit ab Aydelina predicta, quadam vice, veniendo de Clarevale et declinando in domo domine Carabelle relicte quondam Amizonis Toschani Porte Romane, ubi comederant in prandio cum pluribus aliis, presentibus predicto Andrea et magistro Iacobo de Ferno et dicto quondam Ami\u00e7one Toschano et pluribuis masculis et feminis, quod ipsa Mayfreda, vel suprascripta sancta Guillelma, habebat maiorem gratiam et virtutem et auctoritatem in terra quam unquam habuerit beatus Petrus apostolus; et de hoc murmurabat dicta domina Carabella.\n     Item dixit hic testis quod audivit a predicto magistro Iacobo de Ferno in ecclesia Sancti Firmi Mediolani quod Albertonus de Novate dixit quod ipse erat ad sepulcrum suprascripte sancte Guillelme et quod ipse Albertonus videbat quod Andreas Saramita erat ligatus per fratres manus et pedes et quod beata Guillelma solverat eum Andream et quod ipse Albertonus vidit quod fratres volebant capere dictam sororem Mayfredam et quod angelus defendebat eam Mayfredam trahendo ensem unum sanguinolentum huc et illuc. Et hoc idem audivit ipse testis a magistro Beltramo de Ferno, qui dixit quod ipse hoc audiverat a suprascripto Albertono.\n     Actum Mediolani in domo fratrum Predicatorum, in cela magna dicti fratris Guidonis inquisitoris, coram suprascripto inquisitore. Interfuerunt ibi testes, vocati et rogati, fratres Nicolaus de Varena et Petrus de Marcellinis, ambo ordinis Predicatorum, .MCCC., die sabbati penultimo mensis iulii, indictione tertiadecima. Traditum per Beltramum Salvagnium civitatis Mediolani Porte Nove, notarium officii inquisitionis heretice pravitatis.\n</ad6ab313-fce6-46ec-9e2d-2b3299f0bdcd>\n<a4ff4eb7-f04a-4ed4-b270-b2539a292ad5>\nDictum sororis Mayfrede de Pirovano\n     Soror Mayfreda, ordinis Humiliatorum et filia domini Morandi de Pirovano, constituta in presentia suprascripti fratris Guidonis de Cochenato inquisitoris, ut supra; interrogata ab ipso inquisitore, sub debito prestiti iuramenti et penis quibus tenetur et est inquisitionis officio obligata, si ipsa fecit quasdam letanias Spiritus sancti quas dictus inquisitor ostendit sibi, respondit quod ipsa bene fecit illas letanias et quosdam ritimos que et quos ipsa Mayfreda non vidit postquam iuravit in manu fratris Mayfredi de Dovaria tunc inquisitoris.\n     Interrogata quomodo ipsa sciebat quod magister Iacobus de Ferno haberet illas letanias, respondit quod ipsa audivit a paucis diebus citra quod ipse habebat illas letanias, sed non recordatur a quibus hoc audivit.\n     Interrogata dicta soror Mayfreda si ipsa fecit aliquam aliam scripturam nec orationes in devotione sancte Guillelme, respondit quod non.\n     Interrogata si predictus magister Iacobus de Ferno ivit ad eam postquam fuit citatus ex parte inquisitoris, respondit quod sic et dixit sibi quod ipse erat requisitus et ipsa soror Mayfreda dixit ei: \u201cIte et dicite veritatem, nolite periurare vos\u201d.\n     Interrogata dicta soror Mayfreda si ipsa dicto magistro Iacobo vel si ipse magister Iacobus dixit sibi testi aliqua verba de aliquibus hostiis que fuerunt date vel portate de Claravale, respondit non, sed de hostiis bene recordatur quod fuerunt portate sibi sorori Mayfrede de Clarevale, quas sibi portavit Albertonus de Novate, que hostie posite fuerant super sepulcro sancte Guillelme. Et dixit dicta soror Mayfreda quod de illis hostiis comedebant Franceschinus Malcol\u00e7atus et dictus Albertonus de Novate et Symoninus Montenarius et filii domini Gasparri de Garbagnate et Andreas Saramita et Filixinus Karentanus et magister Beltramus de Ferno et domine Sibilia de Malcolzatis et Aydelina uxor Stephani de Crimella, et plures alii et alie de quibus non recordatur.\n     Interrogata dicta soror Mayfreda si frater Mayfredus de Dovaria inquisitor absolvit eam quando iuravit in manibus eius, ut supra, respondit quod sic, in ista ecclesia fratrum domus de Marliano in qua sumus et fuit quadam die lune et absolvendo eam dicebat: \u201cMiserere mei Deus\u201d, et non recordatur si dictus frater Mayfredus percutiebat tunc ipsam sororem Mayfredam cum aliquo baculo seu virga.\n     Interrogata si dictus frater Mayfredus fecit sibi aliqua precepta, respondit quod non recordatur sive fecerit sive non.\n     Interrogata si ipsa Mayfreda habuit notitiam et familiaritatem illius Guillelme in vita sua, respondit quod sic, sed non magnam nec secretam.\n     Interrogata quis fuit magis devotus et devota et familiaris illius Guillelme, respondit quod Andreas fuit magis devotus illius Guillelme quam aliquis alius vel alia quam sciat.\n     Interrogata dicta soror Mayfreda quis fecit pingi illum panum qui est super altare in domo Humiliatarum de Blasono Mediolani, in quo picte sunt tres persone, quarum due a dexteris et una a sinistris videntur trahere captivos de carcere, respondit quod vel ipsa testis vel dictus Andreas vel sorores dicte domus de Blasono fecerunt pingi illum panum, sed non recordatur quis illorum. Et dixit quod facte fuerunt ille picture antequam ipsa et dictus Andreas et alii citati fuissent per suprascriptum fratrem Mayfredum, quia tunc credebat quod predicta sancta Guillelma esset tertia persona in Trinitate et quod per eam deberent salvari Iudei et Sarraceni, et illi sunt illi qui sunt picti a parte sinistra.\n     Interrogata ut nominet illos et illas qui hoc credebant, respondit quod Andreas Saramita et mater et soror eius, que mortue sunt, et soror Iacoba de Bassanis et domina Bellacara de Karentanis, que domina Bellacara docta fuerat ab ipsa sorore Mayfreda hoc credere de aliis nescit si habuerint ab ea vel aliunde, credebant predicta, sed quando ipsi et ipse erant inter se dicebant bene ista et etiam predicta dicebant coram sororibus dicte domus de Blassono.\n     Interrogata si ab octo vel .VI. annis citra, postquam iuravit ut supra, alique persone congregabant se ad eam, respondit quod sic, in domo dictarum sororum de Blassono, aliquando in parlatorio, aliquando in infirmaria et aliquando sub porticu et ibi recitabat aliqua miracula de Evangeliis et Epistolis et alia de Apostolis. Inter quos erant quandoque predictus Andreas Saramita et dicti Symoninus Montenarius et Franceschinus Malcol\u00e7atus, sed masculi nunquam comedebant ibi, excepto dicto Franceschino, sed femine bene comedebant ibi aliquando.\n     Interrogata ipsa soror Mayfreda testis si habuit aliquam reprehensionem a sororibus dicte domus de Blassono de illis conviviis et congregationibus, respondit quod sic, pluries.\n     Interrogata si modo, quando ipsa soror Mayfreda stabat in domo illorum de Cuticis, si fiebant ibi congregationes sicut fiebant in domo sororum de Blassono, respondit non in magna quantitate, nisi due vel quatuor persone ad plus una vice.\n     Interrogata si ipsa habuit de aqua de qua lotta fuit dicta sancta Guillelma quando erat mortua, respondit quod ipsa bene habuit de illa aqua, sed nescit quis coligerit eam et dixit quod non dedit de illa aqua alicui persone pro liberatione alicuius infirmitatis nec pro devotione.\n     Interrogata si aliqua persona unquam colegit aquam de qua ipsa soror Mayfreda lavabat manus pro aliqua devotione, respondit non.\n     Interrogata dicta soror Mayfreda si unquam proiecit aliquas crustas vel reliquias panis in ignem, respondit non.\n     Actum Mediolani in ecclesia fratrum domus Humiliatorum de Marliano Porte Ticinensis, coram suprascripto fratre Guidone inquisitore, presente fratre Nicolao de Varena de Cumis, ordinis Predicatorum, .MCCC., die martis secundo mensis augusti, indictione .XIII. Traditum per Beltramum Salvagnium notarium officii inquisitionis heretice pravitatis.\n</a4ff4eb7-f04a-4ed4-b270-b2539a292ad5>\n<edf37951-bda3-4920-9310-d6c599f84d3c>\nAbiuratio et obligatio domine Sibilie de Malcon\u00e7atis\n     Domina Sibilia relicta quondam domini Beltrami Malcol\u00e7ati civitatis Mediolani Porte Nove, parrocchie Sancti Donini ad Mazam, comparuit sponte coram suprascripto fratre Guidone de Cochenato inquisitore et iuravit stare mandatis ecclesie et inquisitorum et dicere veritatem de se et de aliis tam vivis quam defunctis quos scit vel scire poterit in heresim peccare vel etiam peccavisse, sub pena librarum .XXV. imperialium et cetera, secundum modum et formam officii inquisitionis sibi diligenter expositam et expressam\n     Actum in ecclesia Sancti Eustorgii fratrum Predicatorum de Mediolano, coram suprascripto fratre Guidone inquisitore. Interfuerunt ibi testes, vocati et rogati, fratres Leonardus Pergamensis et Albertus Corbella, ambo ordinis Predicatorum. Suprascripto anno et die et indictione.\n</edf37951-bda3-4920-9310-d6c599f84d3c>\n<e270c0bb-e099-41e2-87d4-d73efeb33bc6>\nDictum suprascripte domine Sibilie\n     Interrogata dicta domina Sibilia a suprascripto fratre Guidone inquisitore, sub debito prestiti iuramenti et pena quibus tenetur et est inquisitionis officio obligata, si unquam dixit, audivit vel credidit quod sancta Guillelma, que sepulta est apud monasterium Clarevalis Mediolanensis diocesis, sit Spiritus sanctus et spetialiter ab Andrea Saramita et a sorore Mayfreda de Pirovano vel ab altero eorum, respondit non.\n    Interrogata si unquam audivit quod dicta sancta Guillelma deberet resurgere ante generalem ressurrectionem, et quod per eam Guillelmam deberent salvari Iudei et Pagani, respondit non.\n    Interrogata quot festa fiunt in anno ad honorem et devotionem dicte Guillelme per devotos et devotas ipsius Guillelme, respondit quod duo festa fiunt in anno ad eius honorem, unum videlicet in festo sancti Bartolomei et aliud festum fit de mense octubris quando dicta Guillelma fuit portata seu translatata de cimiterio ecclesie Sancti Petri ad Ortum ad monasterium Clarevalis.\n    Interrogata dicta domina Sibilia quantum est quod ipsa primo habuit notitiam dicte sororis Mayfrede, respondit quod possunt esse anni .VIII. vel idcirca et illam notitiam habuit dicta testis propter dominam Mariam, sororem huius testis et uxorem domini Mayfredi de Oreppa iurisperiti.\n    Interrogata dicta testis si postquam cognovit dictam sororem Mayfredam scit vel audivit quod aliqua congregatio personarum facta fuerit in aliqua parte respondit quod sic et maxime in domo sororum domus de Blassono et aliquando erant ibi congregate in illa domo .X. vel .XII. persone et non plus.\n    Interrogata si unquam audivit a dicta sorore Mayfreda vel ab Andrea Saramita vel ab aliqua alia persona quod dicta Guillelma habuerit .V. plagas, sicut habuit Yhesus Christus, respondit quod non.\n    Interrogata dicta testis si unquam habuit vel recepit aliquas hostias a dicta sorore Mayfreda, respondit quod sic, semel una vice quod ipsa domina Sibilia testis patiebatur febres ipsa soror Mayfreda misit sibi tres hostias.\n    Item dixit dicta testis quod dicta soror Mayfreda bene dabat de illis hostiis aliis personis, sed dicta soror Mayfreda nunquam dedit nec comunicavit dictam testem de aliqua hostia suis manibus.\n    Interrogata dicta domina Sibilia testis si scit vel audivit quod dicta soror Mayfreda induceret vel ortaretur aliquas personas ad devotionem dicte Guillelme et quod facerent ei vota, respondit quod non, nisi quod ipsa testis semel vovit dicte Guillelme pro quadam sua infirmitate, de qua infirmitate liberata fuit.\n    Interrogata dicta domina Sibilia testis si unquam fuit in aliquo convivio quod fieret per devotos dicte Guillelme in domo sororum domus de Blassono vel in domo ipsius testis aut in domo Guillelmi Cutice, ubi modo stabat dicta soror Mayfreda, respondit quod ipsa bene comedebat quandoque in domo dictarum sororum de Blasono cum multis aliis dominabus et maxime in festo sancte Caterine.\n     Interrogata si dicta soror Mayfreda dixit vel docuit ipsam testem vel aliquam aliam personam quod si fratres facerent eam testem vel alios et alias devotos et devotas dicte Guillelme citari, quod non deberent dicere veritatem, respondit quod non, nec unquam hoc audivit nec scivit.\n     Actum Mediolani in ecclesia Sancti Eustorgii fratrum Predicatorum, coram suprascripto fratre Guidone inquisitore. Interfuerunt ibi testes, vocati et rogati, fratres Leonardus Pergamensis et Symon de Dexio Mediolanensis, ambo ordinis Predicatorum conventus Mediolanensis. Die martis, secundo mensis augusti, .MCCC., indictione .XIII. Traditum per suprascriptum Beltramum notarium.\n</e270c0bb-e099-41e2-87d4-d73efeb33bc6>\n<def01981-8e57-4b6f-a782-e4fa088922ae>\nluramenta et obligationes dominarum Alegrantie de Perusiis et Felicis uxoris quondam domini Francini de Casate\n     Domina Alegrantia uxor ser Iohannis Perusii, Porte Romane, et domina Felix uxor quondam ser Francini de Casate, Porte Nove, ambe civitatis Mediolani, et quelibet earum comparuerunt sponte coram suprascripto fratre Guidone de Cochenato ordinis Predicatorum inquisitore et iuraverunt stare mandatis ecclesie et dicti inquisitoris et aliorum inquisitorum et dicere veritatem de se et de aliis tam vivis quam defunctis quos sciunt vel scire poterunt in heresim peccare vel etiam peccavisse, sub pena librarum .X. imperialium pro qualibet earum, quam penam totiens incurrant et cetera, in omnibus et per omnia secundum modum et formam officii inquisitionis heretice pravitatis eis et cuilibet earum diligenter expositam et expressam.\n     Actum in dicta ecclesia Sancti Eustorgii, ut supra, coram suprascripto fratre Guidone inquisitore. Interfuerunt ibi testes, vocati et rogati, fratres Leonardus Pergamensis et Iordanus de Montechucho, ambo ordinis Predicatorum, .MCCC., die martis secundo mensis augusti, indictione quartadecima. Traditum per suprascriptum Beltramum notarium.\n</def01981-8e57-4b6f-a782-e4fa088922ae>\n<1841c03f-658f-4061-8ea2-028a0db853c9>\nDictum Alegrantie predicte\n    Interrogata dicta domina Alegrantia a suprascripto fratre Guidone de Cochenato inquisitore, sub debito prestiti iuramenti et pena quibus tenetur et est inquisitionis officio obligata, si unquam habuit notitiam vel familiaritatem alicuius heretici vel heretice, respondit quod non.\n    Interrogata dicta domina Alegrantia si ipsa habuit aliquem vel aliquam de parentella sua, qui vel que fuerit hereticus vel heretica, respondit non, nisi quod ipsa recordatur quod vidit quandam dominam sororem avie sue que fuit combusta pro heretica.\n    Interrogata ipsa Alegrantia si unquam dixit, audivit vel credidit quod sancta Guillelma, que sepulta est apud monasterium Clarevalis Mediolanensis diocesis, sit Spiritus sanctus et quod ipsa Guillelma deberet resurgere ante generalem resurrectionem et quod per eam Guillelmam deberent salvari Iudei et Pagani, ad omnia et singula respondit non.\n    Interrogata si unquam audivit quod ipsa Guillelma habuerit .V. plagas sicut habuit Christus, respondit non.\n    Interrogata si unquam recepit vel habuit aliquam hostiam a sorore Mayfreda de Pirovano, respondit non.\n    Interrogata dicta domina Alegrantia si scit vel audivit vel docta est quod si ipsa testis vel aliqua alia persona de devotis dicte Guillelme citaretur a fratribus inquisitoribus, quod non deberet dicere veritatem, respondit non.\n    Actum in suprascripta ecclesia Sancti Eustorgii, coram suprascripto fratre Guidone inquisitore, presentibus suprascriptis fratribus Leonardo et Iordano testibus. Suprascripto anno et die. Traditum per suprascriptum notarium.\n</1841c03f-658f-4061-8ea2-028a0db853c9>\n<4264689a-e49a-4794-8f6a-1aebc338ed1f>\nDictum suprascripte Felicis\n     Interrogata dicta domina Felix a suprascripto fratre Guidone inquisitore, sub debito prestiti iuramenti et penis quibus tenetur et est inquisitionis obligata, si unquam dixit, audivit vel credidit quod sancta Guillelma, que sepulta est apud monasterium Clarevalis Mediolanensis diocesis, sit Spiritus sanctus et si audivit quod Andreas Saramita et soror Mayfreda de Pirovano predicta dicerent vel crederent, respondit non.\n     Interrogata si audivit quod ipsa sancta Guillelma deberet resurgere ante generalem resurrectionem et quod per eam deberent salvari Iudei et Pagani, respondit non.\n     Interrogata dicta domina Felix quot festa fiunt in anno ad honorem dicte sancte Guillelme, respondit quod duo festa fiebant in anno, unum videlicet in festo sancti Bartolomei quando mortua fuit et aliud festum fit de mense octobris quando ipsa Guillelma fuit transitata et portata de civitate Mediolani ad monasterium Clarevalis.\n     Interrogata dicta domina Felix si dicta soror Mayfreda vel aliqua alia persona docuit ipsam dominam Felicem quod ipsa non deberet dicere veritatem coram inquisitoribus si ipsa interrogaretur ab eis, respondit quod non.\n     Interrogata si audivit quod dicta sancta Guillelma haberet quinque plagas in corpore sicut habuit Yhesus Christus, respondit quod non.\n     Actum Mediolani in ecclesia Sancti Eustorgii fratrum Predicatorum, coram suprascripto fratre Guidone de Cochenato inquisitore. Interfuerunt ibi testes, vocati et rogati, fratres Leonardus Pergamensis et Iordanus de Montecucho, ambo ordinis Predicatorum, .MCCC., die martis secundo mensis augusti, indictione tertiadecima. Traditum per suprascriptum Beltramum Salvagnium notarium officii inquisitionis.\n</4264689a-e49a-4794-8f6a-1aebc338ed1f>\n<d598c2d1-1af2-416b-8940-f628a22b8162>\nDictum fratris Girardi de Nova\u00e7ano tertii Ordinis\n    Frater Girardus de Novazano filius quondam ser Gualterii tertii Ordinis, civitatis Mediolani burgi Porte Cumensis foris, qui alias abiuravit in manibus inquisitorum heretice pravitatis, ut dicit, et iuravit dicere veritatem secundum formam officii inquisitionis, requisitus comparuit coram Lafrancho de Ami\u00e7is de Pergamo ordinis Predicatorum, inquisitore heretice pravitatis in Lombardia et Marchia Ianuensi auctoritate sedis apostolice deputato.\n    Et interrogatus dictus frater Girardus a suprascripto fratre Lafrancho inquisitore sub debito prestiti iuramenti et aliis penis contentis in sua abiuratione, si ipse scit vel audivit aliqua que essent vel viderentur esse contra fidem catholicam et spetialiter de quadam sancta Guillelma que sepulta est apud monasterium Clarevalis, respondit quod ab Andrea Saramita audivit pluries quod ipsa sancta Guillelma debebat resurgere et quod ipse Andreas et alii quamplures expectabant eam resurrecturam, et de ista credentia sunt multe persone ut dixit ipse Andreas et hoc audivit ab ipso Andrea, iam sunt anni .XV. vel circa, eo tempore quo defuncta est ipsa Guillelma.\n    Item dixit dictus frater Girardus quod dictus Andreas et alie persone devote ipsius sancte Guillelme fecerunt tunc temporis fieri quasdam pretiosas vestes deauratas et subtulares deauratos et unam cassam et plura alia ornamenta pro ipsa Guillelma, quam expectabant, ut dictum est, resurrecturam. Et dictas vestes et dictos subtulares et dictam cassam vidit dictus frater Girardus in domo dicti Andree, modo sunt anni .XV. vel idcirca, et audivit pluries ab ipso tempore citra quod expectabant eam resurrecturam, non solum tunc temporis.\n    Item dixit dictus frater Girardus quod audivit ab ipso Andrea quod dicta sancta Guillelma habuerat .V. plagas in corpore suo similes plagis Yhesu Christi. Et hoc idem audivit a quadam muliere que nominatur Aydelina uxor Stephani de Crimella, quod ipsa viderat illas plagas dicte Guillelme et eas terserat.\n    Item dixit dictus frater Girardus, quod dictus Andreas signat mensam dicendo: \u201cIn nomine Patris et Filii et veri Spiritus sancti\u201d.\n    Item dixit dictus frater Girardus quod ipse Andreas et complices sui vel devoti et devote dicte sancte Guillelme fatiunt tria solempnia festa in anno ad honorem dicte sancte Guillelme, unum silicet in festo sancti Bartolomei, quando defuncta est, et aliud de mense octobris quando translatatum fuit corpus suum apud monasterium Clarevalis, et aliud in Pentecoste, quia ipse Andreas dixit quod ipsa Guillelma est Spiritus sanctus et quod Spiritus sanctus resuscitabit in ea.\n    Item dixit dictus frater Girardus quod ipse audivit quod soror Mayfreda de Pirovano, soror Humiliatarum domus de Blassono, congregat multas personas et eis predicat.\n     Item dixit dictus frater Girardus quod bene sunt .XV. anni quod accepit a dicto Andrea Saramita mutuo quoddam psalterium et invenit in ipso psalterio quandam cartam de palperio in qua scriptum erat quod Filii Spiritus sancti erant dispersi et in carcere positi.\n     Interrogatus dictus frater Girardus ab ipso fratre Lafranco inquisitore quid hoc vellet dicere, respondit quod hoc dicebat quia inquisitores citaverant aliquos ex devotis ipsius sancte Guillelme.\n     Item requisitus dictus frater Girardus ab ipso inquisitore ut nominet devotos dicte sancte Guillelme, nominavit ibi dictum Andream et Albertonum de Novate et Filixinum Karentanum et Franceschinum Malcol\u00e7atum et Simoninum Collionum et magistrum Beltramum, filium magistri Iacobi de Ferno, et Ottorinum et Franceschinum filios domini Gasparri de Garbagniate.\n     Actum Mediolani in domo fratrum Predicatorum, coram suprascripto fratre Lafrancho inquisitore, in cela parva inquisitorum. Interfuerunt ibi testes, vocati et rogati, fratres Petrus de Marcellinis et Anricus Buscha et Leonardus Pergamensis, omnes ordinis Predicatorum, .MCCC., die lune .XVIII mensis iulii, indictione .XIII. Traditum per Beltramum Salvagnium notarium officii inquisitionis.\n</d598c2d1-1af2-416b-8940-f628a22b8162>\n<cce4d2b1-3b14-4abe-a4d0-cb2f1ba75b9a>\nSecundum dictum fratris Girardi\n     Frater Girardus predictus iterum citatus per Balzarrum de Monteorfano, servitorem officii inquisitionis, de mandato fratris Guidonis de Cochenato ordinis Predicatorum, inquisitoris heretice pravitatis in Lombardia et Marchia Ianuensi, auctoritate sedis apostolice deputati, comparuit coram suprascripto fratre Guidone de Cochenato inquisitore, et quia dictus frater Girardus dixerat in suprascripto dicto suo, quod dixit coram suprascripto fratre Lafrancho inquisitore, quod dictus Andreas Saramita dicebat quod dicta Guillelma debebat resurgere et non dixit quando, interrogavit dictus inquisitor dictum fratrem Girardum, sub iuramento et penis quibus tenetur officio obligatus, quando hoc deberet esse, respondit quod in presenti debebat resurgere, unde ibidem dixit quod expectabant eam Guillelmam resurrecturam a tempore obitus sui et quod ipse Andreas dicebat quod fecerat predictas vestes, nominatas in alio dicto suo, ad vestiendum eam Guillelmam quando resurgeret, et cassam, quam dixit se vidisse in domo dicti Andree cum aliis rebus; recordatus, dixit quod vidit illam cassam in domo fratris Petri tertii Ordinis, qui stabat super murum fossati, qui eam cassam debebat guarnire.\n     Item cum ipse frater Girardus dixerit in suprascripto dicto suo quod dictus Andreas signat mensam dicendo: \u201cIn nomine Patris et Filii et veri Spiritus sancti\u201d, et non dixerit comodo hoc sciret, dixit modo quod hoc vidit et audivit pluries, et semel ipse frater Girardus reprehendit eum Andream dicendo quod ipse Andreas non debebat signare mensam, sed ipse frater Girardus debebat signare cum ipse esset frater.\n     Item dixit dictus frater Girardus quod ipse Andreas et alii, qui sunt de illa congregatione, habent libros et scripturas de illa sancta Guillelma et de vita sua et quando ipse frater Girardus ibat ubi erant congregati, aliquando videbat libros et scripturas dicti Andree, in quibus ille Andreas legebat, et ipse Andreas non permittebat eum Girardum videre in illis scripturis, sed claudebat eas.\n     Item dixit dictus frater Girardus quod quando ipse comparuit coram suprascripto fratre Lafrancho inquisitore et se secessit ab eo inquisitore, ipse Andreas fuit ad domum dicti fratris Girardi et interrogavit eum fratrem: \u201cQuod fecistis cum fratribus?\u201d. Et ipse frater Girardus respondit eidem Andree: \u201cEgo iuravi. Custodite facta vestra quia fratres inquisitores cominationes fatiunt\u201d. Unde fratres Clarevalis male faciunt quod comparant sanctam Guillelmam predictam lune et stellis in suis predicationibus et recipiunt oblationes et luminaria pro ea Guillelma.\n     Actum Mediolani in domo fratrum Predicatorum, in cella magna dicti inquisitoris, coram suprascripto fratre Guidone inquisitore. Interfuerunt ibi testes, vocati et rogati, fratres Petrus de Marcellinis et Leonardus Pergamensis ambo ordinis Predicatorum, et Mayfredus filius quondam ser Guarnerii de Cera civitatis Mediolani Porte Ticinensis foris, .MCCC., die martis .XXVI. mensis iulii, indictione .XIII. Traditum per suprascriptum Beltramum notarium.\n</cce4d2b1-3b14-4abe-a4d0-cb2f1ba75b9a>\n<d3913057-a204-4034-ab89-c535e0e4d581>\nTertium dictum sororis Mayfrede de Pirovano\n     Soror Mayfreda, filia domini Morandi de Pirovano et soror professa in ordine Humiliatorum, iterato comparuit coram suprascripto fratre Guidone de Cochenato inquisitore petens misericordiam a Deo et ab ipso inquisitore dicens quod male dixit coram predicto fratre Guidone inquisitore in priori dicto suo quod ipsa dixit coram eo suprascripto, anno die martis .XVIII. mensis aprilis, scripto per Mayfredum de Cera notarium officii inquisitionis, et in alio dicto suo quod ipsa dixit coram dicto inquisitore, suprascripto anno die martis secundo mensis augusti, scripto per suprascriptum Beltramum notarium officii. Sed modo promittit Deo et ipsi fratri Guidoni inquisitori dicere veritatem meram et plenam de hiis que sciverit et de quibus fuerit interrogata ab ipso inquisitore pertinentibus ad officium inquisitionibus.\n     Interrogata dicta soror Mayfreda a suprascripto fratre Guidone inquisitore, sub debito prestiti iuramenti et penis quibus tenetur et est inquisitionis officio obligata, si postquam iuravit in manibus et coram fratre Mayfredo de Dovaria ordinis Predicatorum, tunc inquisitore hereticorum, audivit et docta fuit quod Guillelma, que nunc sepulta est apud monasterium Clarevalis Mediolanensis diocesis, fuerit persona Spiritus sancti, tertia silicet in divina Trinitate persona, et fuerit verus Deus et verus homo in sexu feminino sicut Christus fuit verus deus et verus homo in sexu masculino, et si audivit et docta fuit quod sicut Christus passus fuit, mortuus et sepultus in quantum homo, sic ipsa Guillelma, que erat Spiritus sanctus, mortua est secundum humanam naturam et non secundum divinam naturam ipsius Spiritus sancti, respondit quod omnia et singula suprascripta audivit ab Andrea Saramita et de omnibus predictis et singulis fuit docta ab ipso Andrea.\n     Interrogata si audivit et docta fuit quod sicut Christus resurrexit cum corpore suo et, videntibus suis discipulis, ascendit in celum et in Pentecoste misit eis visibiliter in linguis igneis Spiritum sanctum, ita et ipsa sancta Guillelma debebat apparere cum corpore humano et in sexu femineo ante generalem resurrectionem et in celum ascendere cum corpore, videntibus suis discipulis amicis et devotis, et debeat eis mittere Spiritum sanctum in spetie lingue ignis, respondit quod de omnibus et singulis predictis docta fuit per predictum Andream.\n     Interrogata dicta soror Mayfreda quod ipsa credebat de predictis, respondit quod ipsa aliquando dubitavit an predicta essent vera, sed de dubitatione tali nunquam nichil dixit nec revelavit alicui.\n    Interrogata si audivit et docta fuit, quod sicut Christus dereliquit in presenti vita beatum Petrum apostolum suum vicarium et sibi comisit ecclesiam suam et sibi tradidit claves regni celorum, ita et ipsa Guillelma, que est Spiritus sanctus, dimittere debeat predictam sororem Mayfredam suum vicarium in predictis, respondit et dixit quod quando predicta sibi dicebantur per predictum Andream, ipsa soror Mayfreda tunc derridebat, tamen dixit quod ipsa credebat quod predicta deberent ita esse, licet aliquando de hoc dubitaret.\n    Item interrogata si audivit et docta fuit quod sicut beatus Petrus apostolus celebravit missam et predicavit in Yherusalem, ita et ipsa soror Mayfreda primo celebrare debeat missam ad sepulcrum Spiritus sancti, idest ipsius Guillelme, et postea solempniter celebrare debeat missam et sedere et predicare in ecclesia Sancte Marie Mayoris Mediolanensis, respondit quod predicta bene audivit et docta fuit ab ipso Andrea, tamen aliquando ipsa Mayfreda credebat predicta et aliquando non credebat.\n    Interrogata si audivit et docta fuit ab ipso Andrea quod sicut discipuli Christi scripserunt Evangelia, Epistolas et Prophetias, ita et ipse Andreas mutando titulos scripsisset Evangelia et Epistolas et Prophetias sub hac forma, videlicet: \u201cIn illo tempore dixit Spiritus sanctus discipulis suis\u201d et cetera, et \u201cEpistola Sibilie ad Novarienses\u201d, et \u201cProphetia Carmei prophete ad tales civitates et gentes\u201d et cetera, respondit quod predicta bene audivit a predicto Andrea, tamen circa predicta nec credebat nec non credebat.\n    Interrogata dicta Mayfreda cum dictus Andreas dixerit in quodam dicto suo quod ipse Andreas dixit hoc anno die veneris .V. mensis augusti, scripto per Mayfredum de Cera notarium officii inquisitionis, quod Franceschinus Malcolzatus debebat celebrare primam missam ad sepulcrum sancte Guillelme et dicta soror Mayfreda debebat celebrare secundam missam solempniter, interrogata dicta Mayfreda si ipsa hoc audivit, credidit vel docuit, respondit quod nunquam dixit nec docuit, sed credendo dubitabat, sed dictus Andreas bene dicebat hoc aliis devotis dicte sancte Guillelme et coram ipsa Mayfreda et coram aliis.\n    Interrogata dicta soror Mayfreda ut nominet omnes illas personas masculos et feminas quibus ipsa Mayfreda comunicavit et quos docuit istos errores, respondit quod omnes infrascripti et infrascripte fuerunt docti et docte et eis manifestati fuerunt predicti errores, videlicet domina Sibilia uxor quondam domini Beltrami Malcolzati, domina Petra, domina Katella \u2013 ambe de Oldegardis \u2013 domina Dionese de Novate, domina Margarita uxor quondam domini Robiate de Novate, domina Bellacara uxor ser Bonadei Karentani, domina Aydelina uxor Stephani de Crimella, domina Flox que stat in domo Rugerii de Lova, domina Alegrantia de Perusiis, domina Petra uxor quondam Mirani de Garbagniate, ut credit, domina Iacoba uxor magistri Iacobi de Ferno, domina Antonia uxor magistri Beltrami de Ferno, soror Iacoba de Bassanis de Nova, soror Flordebellina de Saramitis, soror Agnex de Montenariis, Andreas Saramita, Simoninus Montenarius, magister Beltramus de Ferno, Filixinus filius magistri Iacobi de Ferno, Ottorinus et Franceschinus fratres filii domini Gasparri de Garbagniate, Albertonus de Novate, Filixinus filius Bonadei Karentani, Franceschinus Malcol\u00e7atus.\n     Interrogata dicta soror Mayfreda si magister Iacobus de Ferno est in ista credentia predictorum errorum, respondit quod ipsa non credit quod ipse sit in istis erroribus, sed tamen ipsa soror Mayfreda bene dicebat dicto magistro et explicabat quod dicta sancta Guillelma erat Spiritus sanctus.\n     Interrogata ipsa soror Mayfreda si unquam audivit a dicta sancta Guillelma quod ipsa esset Spiritus sanctus, respondit quod non audivit hoc ab ea Guillelma, sed aliquando quando ipsa sancta Guillelma rogabatur ab aliqua persona quod ipsa aufferret ei tribulationem vel dolorem vel aliquid simile, respondebat ipsa Guillelma: \u201cIte, ego non sum deus\u201d.\n     Interrogata ipsa soror Mayfreda si unquam audivit a dicto Andrea quod ipse Andreas audiverit a dicta sancta Guillelma quod ipsa sancta Guillelma esset Spiritus sanctus, respondit quod bene audivit semel ab ipso Andrea quod ipse audiverat ab ea Guillelma quod ipsa erat Spiritus sanctus.\n     Interrogata si unquam audivit quod dicta sancta Guillelma fuerit citata per aliquem inquisitorem, respondit quod bene audivit pluries hoc, sed non recordatur a quibus, nisi quod predicta soror Mayfreda credit quod audiverit predicta a domina Alegrantia de Perusiis, videlicet quod ipsa sancta Guillelma bene fuerat citata per inquisitores.\n     Actum Mediolani in ecclesia fratrum Humiliatorum domus de Marliano sita in pusterla fabrica Porte Ticinensis, coram suprascripto fratre Guidone inquisitore. Interfuerunt ibi testes, vocati et rogati, fratres Nicola de Varena de Cumis et Petrus Marcellinus, ambo ordinis Predicatorum, et Mayfredus filius quondam ser Guarnerii de Cera civitatis Mediolani burgi Porte Ticinensis foris, MCCC., die sabbati .VI. mensis augusti, indictione .XIII. Traditum per suprascriptum Beltramum Salvagnium notarium.\n</d3913057-a204-4034-ab89-c535e0e4d581>\n<8b03c8a0-44ce-40f1-a4b3-11cdbb705d64>\nIuramentum et obligatio sororis Flordebelline de Saramitis\n     Soror Flordebellina filia domini Andree Saramite, iuravit de veritate dicenda de omnibus que interrogarentur que pertinerent ad officium inquisitionis coram fratre Nicolao Cumano et fratre Leonardo Pergamensi, ambobus ordinis Predicatorum, quibus ad hec comiserat vices suas frater Guido de Cochenato inquisitor: et hec sub pena librarum .X. imperialium totiens quotiens et cetera.\n     Actum Mediolani in domo sororum Humiliatarum de Cabiate ordinis Humiliatorum, .MCCC., die mercurii tertio ante kalendas augusti, indictione .XIII. Traditum per suprascriptum fratrem Leonardum Pergamensem.\n</8b03c8a0-44ce-40f1-a4b3-11cdbb705d64>\n<c4058578-4405-49ad-b0cd-df86636efe15>\nDictum suprascripte sororis Flordebelline\n     Interrogata suprascripta soror Flordebellina a predicto fratre Nicolao, sub predicto iuramento, si unquam habuit notitiam alicuius heretici vel heretice vel si aliquis vel aliqua de sua parentella fuit hereticus vel heretica vel credens hereticorum, respondit quod non.\n     Interrogata si unquam credidit vel instructa fuit quod sancta Guillelma, que sepulta est apud Clarevalem, esset Spiritus sanctus et tertia persona in Trinitate, respondit quod iam audivit dici et aliquo tempore credidit hoc, sed modo non.\n    Interrogata si pater suus Andreas Saramita credidit hec, respondit quod etiam ipse Andreas credidit hec tunc temporis, quando Mayfreda credebat; iam est longum tempus, sed modo non.\n    Interrogata si ipsa Mayfreda dixit per modum predicationis aliqua verba de Evangeliis et Epistolis, respondit quod bene dicebat aliquando bona verba de Evangelio et de sancta Katerina et de sancta Margarita.\n    Interrogata quot erant ibi in ipsa predicatione, respondit quod .X. vel .XII. vel idcirca et tantum mulieres.\n    Interrogata si ipsa scit aliquam que induceret alios ad devotionem sancte Guillelme, respondit non.\n    Interrogata si comedit de hostiis que portantur de Clarevale, que ponuntur super sepulcrum ipsius Guillelme, respondit quod Franceschinus Malcol\u00e7atus portavit pluries de illis, dedit matri sue et etiam michi Flordebelline et comedi tres ex devotione sancte Guillelme.\n    Interrogata quot festivitates fatiunt de sancta Guillelma, respondit duas, silicet unam in sancto Bartolomeo, aliam in mense octobris quando fit eius translatio.\n    Interrogata si credit vel instructa fuit quod sancta Guillelma deberet resurgere ante generalem resurrectionem et ascendere in celum, respondit quod non credit nec unquam audivit dici.\n    Interrogata quis fecit fieri vestes et paramenta et omnia alia que facta sunt in honorem sancte Guillelme, respondit quod pater suus Andreas fecit fieri et procuravit.\n    Interrogata si scit aliquem alium qui procurasset vel faceret expensas in predictis, respondit quod non scit aliquem alium preter ipsum Andream.\n    Interrogata si vidit de illa aqua de qua lota fuit sancta Guillelma in morte, respondit sic, in domo de Blassono de ordine Humiliatorum.\n    Interrogata si scit quod aliquis vel aliqua dederit de illa aqua alicui persone occaxione alicuius infirmitatis, respondit non.\n    Interrogata si aliqua persona dixit sibi vel misit quod non diceret veritatem de predictis, respondit non.\n    Actum ut supra coram suprascriptis fratribus. Suprascripto anno et die. Traditum per suprascriptum fratrem Leonardum.\n</c4058578-4405-49ad-b0cd-df86636efe15>\n<8fc3d35e-6645-44ad-ae34-e2661e9a9f74>\nSecundum dictum sororis Flordebelline Saramite\n    Supradicta Flordebellina comparuit coram fratre Guidone de Cochenato inquisitore heretice pravitatis et petit misericordiam et dixit se deierasse in suprascripto dicto suo, primo in eo quod dixit quod non credebat quod sancta Guillelma esset Spiritus sanctus, nec audiverat nec docta fuerat, confitetur quod bene audivit et instructa fuit per Andream patrem et per sororem Mayfredam, et etiam ipsa credebat.\n    Item in hoc quod dixerat in alio dicto suo quod audiverat a patre suo quod antequam iurasset dicebat hoc, sed postea non dixit, se male dixisse, quia postea audivit eum se pluries dixisse postquam iuravit et instruxisse.\n    Item in hoc quod dixit quod non audiverat nec credebat quod predicta sancta Guillelma non deberet resurgere ante generalem resurrectionem, quia verum est quod pluries audivit et instructa fuit a patre suo et a sorore Mayfreda et credidit.\n    Item in hoc quod dixit quod non fuerat sibi dictum quod non diceret veritatem, quia verum est quod soror Mayfreda dixit sibi quod non diceret veritatem, nisi sicut ipsa volebat dicere: quia posset inde habere brigam et confusionem.\n    Item interrogata si unquam audivit et instructa fuit et credidit quod ipsa Guillelma deberet ascendere in celum sicut Christus ascendit, respondit quod bene audivit pluries et instructa fuit et credidit et hoc audivit a patre suo et a sorore Mayfreda.\n    Item interrogata si unquam audivit dici vel instructa fuit quod soror Mayfreda deberet esse sicut papa in terra, scilicet vicaria sancte Guillelme sicut sanctus Petrus fuit vicarius Christi in terra, respondit quod bene audivit pluries et credidit et instructa fuit et hoc audivit a patre suo et a sorore Mayfreda\n    Item interrogata si audivit et instructa fuit et credidit quod predicta sancta Guillelma deberet reddimere et salvare Iudeos et Sarracenos et falsos christianos, respondit quod audivit pluries et credidit, et instructa fuit de hoc a predictis Andrea et sorore Mayfreda.\n    Actum ut supra, coram suprascripto fratre Guidone inquisitore. Suprascripto anno et indictione, die .XI. intrante augusto. Traditum per suprascriptum fratrem Leonardum Pergamensem.\n</8fc3d35e-6645-44ad-ae34-e2661e9a9f74>\n<e4525d0f-fb69-4450-864b-a6dc79b62980>\nIuramentum sororis Agnetis de Montenariis\n     Soror Agnex de domo Humiliatarum de Blassono et filia quondam domini Cabrii Montenarii iuravit simili modo prout dicta soror Flordebellina de Saramitis iuravit, ut supra, coram suprascriptis fratribus Nicolao de Varena et Leonardo Pergamensi, ambobus ordinis Predicatorum, de voluntate suprascripti fratris Guidonis de Cochenato inquisitoris, ut supra, sub pena librarum .X. imperialium, totiens quotiens et cetera.\n     Actum Mediolani in domo sororum domus de Bagiera ordinis Humiliatorum, .MCCC., die mercurii tertio intrante mense augusti, indictione .XIII. Traditum per suprascriptum fratrem Leonardum Pergamensem.\n</e4525d0f-fb69-4450-864b-a6dc79b62980>\n<6b64caee-f2fc-47b3-99cb-a4724b05a81a>\nDictum suprascripte sororis Agnetis\n     Interrogata dicta soror Agnex a suprascripto fratre Nicolao sub predictis iuramento et penis si unquam habuit notitiam alicuius heretici vel heretice, respondit non.\n     Interrogata si unquam credidit vel credit vel instructa fuit quod sancta Guillelma esset Spiritus sanctus, respondit non.\n     Interrogata si credit vel istructa fuit quod dicta sancta Guillelma deberet resurgere ante generalem resurrectionem, respondit non.\n     Interrogata dicta soror Agnex si soror Mayfreda de Pirovano locuta est vel dixit verba per modum predicationis de Evangelio vel Epistulis, respondit quod bene vidit aliquando ante eam tres mulieres, sed non audivit quod dicerent, quia statim recedebat.\n     Interrogata si comedit de hostiis que portantur de Clarevale que ponuntur super sepulturam sancte Guillelme, respondit quod bene comedit sed ex devotione, quia nesciebat unde portarentur.\n     Interrogata si ipsa scit quis procuravit paramenta que portata sunt in Clarevale, respondit non.\n     Interrogata si aliqua persona dixit sibi quod non deberet dicere veritatem de predictis, respondit non.\n     Actum in domo suprascriptarum sororum de Bagiera, coram suprascriptis fratribus Nicolao et Leonardo. Suprascripto anno et die. Traditum per suprascriptum fratrem Leonardum.\n</6b64caee-f2fc-47b3-99cb-a4724b05a81a>\n<1da87f77-1bef-422d-a716-9f2e49db4f05>\nSecundum dictum suprascripte sororis Agnetis\n     Suprascripta soror Agnex de Montenariis venit coram suprascripto fratre Guidone de Cochenato inquisitore petens misericordiam dixit se deierasse in suprascripto dicto suo. Primo in eo quod dixit quod non credebat ipsam Guillelmam esse Spiritum sanctum nec esse doctam de predictis, respondit quod bene fuit instructa et docta et credit quod ipsa Guillelma esset Spiritus sanctus et hoc audivit ab Andrea Saramita et a sorore Mayfreda.\n     Item in eo quod dixit quod non erat docta nec instructa quod deberet resurgere ante generalem resurrectionem ipsa Guillelma, respondit quod bene audivit et credidit et instructa fuit quod deberet resurgere ante generalem resurrectionem. Et hoc audivit a predictis Andrea Saramita et sorore Mayfreda.\n     Interrogata si audivit et instructa fuit et credidit quod sancta Guillelma deberet ascendere in celum visibiliter, videntibus omnibus, respondit quod sic audivit et instructa fuit et credidit et hoc audivit a predictis Andrea et Mayfreda.\n     Item interrogata si credidit vel audivit et instructa fuit quod sancta Guillelma deberet salvare falsos christianos, Iudeos et Paganos, respondit sic, et hoc audivit a predictis Andrea et Mayfreda.\n     Interrogata si audivit et instructa fuit quod soror Mayfreda esset papa et vicarius Christi in terra, respondit quod bene audivit.\n     Item interrogata si dictum fuit sibi quod non diceret veritatem de predictis, respondit quod dictum fuit sibi a predicta Mayfreda.\n     Actum ut supra, coram suprascripto fratre Guidone inquisitore. Suprascripto anno et die iovis .XI. mensis augusti. Traditum per suprascriptum fratrem Leonardum.\n</1da87f77-1bef-422d-a716-9f2e49db4f05>\n<bb424e67-8ad4-4a6a-a07d-eed8caf37ac8>\nIuramentum et obligatio sororis Iacobe de Nova\n    Soror Iacoba filia quondam Prandi de Nova ordinis Humiliatorum iuravit, ut supra, coram predictis fratribus Nicolao et Leonardo de voluntate predicti fratris Guidonis de Cochenato inquisitoris.\n    Actum Mediolani in domo sororum domus de Vigivano ordinis Humiliatorum, coram suprascriptis fratribus Nicolao et Leonardo, .MCCC., die mercurii tertio intrante mense augusti, indictione .XIII. Traditum per suprascriptum fratrem Leonardum.\n</bb424e67-8ad4-4a6a-a07d-eed8caf37ac8>\n<df6cc581-2420-465d-85b0-0f606c2cb517>\nDictum suprascripte sororis Iacobe\n    Interrogata predicta soror Iacoba a suprascripto fratre Nicolao si credit vel instructa fuit quod sancta Guillelma, que sepulta est apud Clarevalem, esset Spiritus sanctus, respondit quod iam credidit quod esset Spiritus sanctus, sed modo non credit et hoc credidit antequam iuraret et sunt .XVI. anni vel circa.\n    Interrogata quis instruxit eam credere hoc, respondit quod ex corde suo processit hoc et non ab alia persona.\n    Interrogata si ipsa scit aliquam personam credere quod sancta Guillelma esset Spiritus sanctus, respondit quod soror Melior domus de Blassono et soror Mayfreda credebant hoc antequam iurarent, sed postea non audivit quod dicerent vel crederent hoc.\n    Interrogata si credit vel instructa fuit quod sancta Guillelma deberet resurgere ante generalem resurrectionem et quod per eam deberent salvari falsi christiani, Iudei et Sarraceni, respondit quod nunquam credidit vel audivit.\n    Interrogata si persone congregabantur in domo, ubi modo habitabat, ad predicationem sororis Mayfrede, respondit quod alique persone veniebant ad eam, et ipsa dicebat eis bona verba.\n    Interrogata si ipsa comedit de hostiis que portantur de Clarevale et que ponuntur super sepulcrum sancte Guillelme, respondit quod comedit unam ex devotione ipsius Guillelme.\n    Interrogata quis comedit de illis hostiis cum ea, respondit quod sotie sue comederunt, videlicet sorores Mayfreda et Flordebellina et Agnex, et quod quidam sacerdos portavit eis, sed nescit quis fuerit ille sacerdos.\n    Interrogata quis fecit vel procuravit paramenta pro altari sancte Guillelme, respondit quod Andreas Saramita et de alio nescit.\n    Interrogata si fuit instructa ab aliqua persona quod non deberet dicere veritatem inquisitori de predictis, respondit non.\n    Actum ut supra, coram suprascriptis fratribus Nicolao et Leonardo. Suprascripto anno et die. Traditum per suprascriptum fratrem Leonardum.\n</df6cc581-2420-465d-85b0-0f606c2cb517>\n<67e5c3f6-e2fe-4bed-87d1-8cc9e2beb70e>\nSecundum dictum suprascripte Iacobe\n    Suprascripta soror Iacoba de Nova venit coram suprascripto fratre Guidone inquisitore, petens misericordiam et credens quod Andreas Saramita et soror Mayfreda dixerunt veritatem vobis, videlicet quod dixerunt et crediderunt quod sancta Guillelma erat Spiritus sanctus et quod debebat resurgere ante diem iuditii et debebat ascendere in celum visibiliter et corporaliter et quod per eam debebant salvari Iudei et Sarraceni. Dicit quod et ipsa hoc ab eis audivit, dicentibus sibi et aliis et instruentibus eam et alios de predictis pluries et etiam a Paschate proxima citra et confitetur se deierasse in omnibus predictis, in quibus dixisset contrarium in aliis dictis suis; et non dixisse veritatem in aliis dictis suis, quia instruxerant eam quod non diceret veritatem de predictis.\n    Actum in domo suprascriptarum sororum de Vigivano, coram suprascripto fratre Guidone inquisitore, presente dicto fratre Leonardo. Suprascripto anno et indictione, die iovis .XI. intrante mense augusti. Traditum per suprascriptum fratrem Leonardum.\n</67e5c3f6-e2fe-4bed-87d1-8cc9e2beb70e>\n<62320c20-91be-439d-afdc-ea1983e0b418>\nDictum dominarum Petre de Al\u00e7ate et Katelle de Gioqiis\n    Domina Petra de Al\u00e7ate et domina Katella de Gio\u00e7iis sua sponte, non citate nec requisite, comparuerunt coram suprascripto fratre Guidone de Cochenato inquisitore, petentes misericordiam, dixerunt et confesse fuerunt quod audiverant ab Andrea Saramita et a sorore Mayfreda de Pirovano et instructe fuerant per ipsos quod sancta Guillelma, que est sepulta apud Clarevalem, erat Spiritus sanctus et in ea erat substantia Spiritus sancti et divinitatis.\n    Item quod ipsa sancta Guillelma debebat corporaliter et visibiliter resurgere et videntibus multis personis ascendere in celum, sicut Christus ascendit, et videntibus omnibus devotis suis et aliis multis personis.\n     Item quod per ipsam debebant salvari Iudei et Sarraceni, sicut per Christum christiani.\n     Item quod dicebat maxime Andreas etiam quod ipsa Mayfreda debebat esse papa et vicaria dicte Guillelme in terra, sicut beatus Petrus apostolus erat vicarius Christi et quod debebat habere potestatem ligandi sicut beatus Petrus, quia sicut Spiritus sanctus erat in forma mulieris in ipsa Guillelma, ita ipsa Mayfreda debebat esse vicaria ipsius Guillelme in forma mulieris.\n     Item dixerunt quod ipsa soror Mayfreda dedit sibi de hostiis, quas benedicebat, et etiam dabat aliis mulieribus et que portate erant de super sepulturam sancte Guillelme et ipse testes comedebant et dabant comedere filiis.\n     Item dixerunt quod ipsa Mayfreda pluries et coram multis dominabus dicebat bona verba de Evangeliis et de Epistolis et de miraculis, et maxime de ipsa Guillelma. Et propter hoc ipse domine Petra et Katella, propter multa bona verba que dicebat de ipsa Guillelma, ipse credebant ea que dicebantur, sed quod esset Spiritus sanctus non dicebat publice coram omnibus, nisi coram aliquibus privatis.\n     Actum Mediolani in domo dominarum Sancti Petri in Terra sancta extra Portam Ticinensem, coram suprascripto fratre Guidone inquisitore, presente fratre Iacobo de Cimiliano ordinis Predicatorum teste, .MCCC., die dominico .VII. intrante augusto, indictione .XIII. Traditum per fratrem Leonardum Pergamensem ordinis Predicatorum.\n</62320c20-91be-439d-afdc-ea1983e0b418>\n<c1ae844b-3772-46de-9ff1-23ff21b7bfa5>\nAbiuratio dominarum Petre de Al\u00e7ate et Katelle de Gio\u00e7iis\n     Predicte domine Petra et Katella, ad requisitionem predicti fratris Guidonis de Cochenato inquisitoris, comparuerunt coram fratribus Alberto Corbella et Leonardo Pergamensi, ambobus ordinis Predicatorum, et abiuraverunt omnem heresim et maxime predictam heresim de qua fuerunt instructe, et omnia suprascripta que dixerant coram suprascripto fratre Guidone inquisitore et fratre Iacobo de Cimiliano, suo iuramento, confirmaverunt.\n    Interrogata suprascripta domina Petra si ipsa fuit instructa per predictum Andream et per predictam sororem Mayfredam ita quod, si ipsa citaretur per inquisitores et interrogaretur de predictis, quod non diceret veritatem, respondit quod ipsa Mayfreda aliquando dixit ei et aliis: \u201cSi vos citaremini ab inquisitoribus, non compareatis coram eis, nisi primo loquamini mihi, nec dicatis veritatem, nisi sicut dixero vobis\u201d.\n    Interrogate suprascripte domine si dederunt aliquid pro paramentis factis ad honorem sancte Guillelme, responderunt sic, videlicet quod ipsa domina Petra dedit soldatas .XLII. perlarum et multa alia, diversis temporibus, que ascendunt ad magnam quantitatem, et suprascripta domina Katella unam ongiam perlarum et multa alia, et si potuissent plus dare, plus dedissent, propter magnam devotionem quam habebant ad sanctam Guillelmam.\n    Item dixerunt quod in omnibus suis necessitatibus recurrebant ad ipsam sanctam Guillelmam et ipsa in multis audivit eas et propter hoc multo plus credebant et habebant devotionem ad eam.\n    Interrogate si ipse dixerunt predicta confessoribus suis, responderunt quod non, quia ipsa Mayfreda dicebat eis quod non dicerent.\n    Item dixerunt quod quando ibant ad domum ipsius Mayfrede, quod ipse et alie domine osculabantur sibi pedem et postea manum.\n    Item dixerunt quod ipsa Mayfreda dicebat eis quod sicut Christus misit Spiritum sanctum apostolis, ita omnes devote domine sancte Guillelme debebant recipere Spiritum sanctum.\n    Item dixerunt quod ipsa Mayfreda dicebat quod omnes devote ipsius Guillelme debebant bapti\u00e7are et debebant esse apostoli Christi.\n    Item dixerunt quod si aliquid plus recordarentur, quod reddirent ad dicendum veritatem de omnibus.\n    Unde ipse frater Guido inquisitor absolvit eas ab omni vinculo excomunicationis quam incurissent per predictam heresim et precepit eis quod confiterentur predicta omnia confessori suo et facerent penitentiam quam eis iniungeret.\n    Actum Mediolani in suprascripta domo dominarum sancti Petri, presentibus fratribus Alberto Corbella et Leonardo Pergamensi suprascriptis. Suprascripto anno, die veneris .XII. intrante mense augusti, indictione .XIII. Traditum per suprascriptum fratrem Leonardum.\n</c1ae844b-3772-46de-9ff1-23ff21b7bfa5>\n</b6460241-4012-42c8-93a1-fea3ca1c7a6e>\n<c69cf380-bef7-4eb1-8e30-a090e10b474b>\n<bc24579e-14cc-4a45-b61f-536804284550>\n     II Quaternus imbriviaturarum Beltrami Salvagnii, civitatis Mediolani Porte Nove notarii, factarum coram fratribus Guidone de Cochenato et Raynerio de Pirovano, ordinis Predicatorum, inquisitoribus hereticorum.\n</bc24579e-14cc-4a45-b61f-536804284550>\n<c7b88921-fe97-4929-b9cc-da269f0dc88d>\nQuoddam dictum sororis Mayfrede de Pirovano\n     In nomine Domini, amen. Anno a nativitate Eiusdem millesimo trecentesimo, die mercurii, decimoseptimo die mensis augusti, indictione .XIII. Soror Mayfreda de Pirovano ordinis Humiliatorum dixit, per suum sacramentum, coram fratre Guidone de Cochenato ordinis Predicatorum, inquisitore heretice pravitatis in Lombardia et Marchia Ianuensi auctoritate sedis apostolice deputato.\n     Interrogata dicta soror Mayfreda a suprascripto fratre Guidone inquisitore quantum est quod mater Andree Saramite, que vocabatur domina Ricadona, migravit de hac vita, dixit quod a decem annis citra, secundum quod ipsa credit.\n     Interrogata etiam quantum est quod soror ipsius Andree, que vocabatur Melior, migravit, respondit quod a septem annis citra.\n     Interrogata si aliqua soror de domo de Blassono, de hiis que remanserunt in illa domo, credebat hoc quod ipsa Mayfreda credebat, respondit non, nec erant docte de predictis; sed predicte domine, scilicet Ricadona et Melior, bene credebant et docte erant, sed si perseveraverint usque ad diem mortis vel qualem finem fecerint nescit.\n     Interrogata si unquam dixit vel credidit quod sancta Guillelma, que sepulta est apud monasterium Clarevalis, esset maior quam beata Virgo Maria, respondit quod ex quo credebat ipsam Guillelmam esse Spiritum sanctum, bene credebat ipsam esse maioris perfectionis.\n     Interrogata que est illa Flox, quam nominavit in alio dicto suo, respondit quod est socrus Rugerii de Lova, que stat in Verdario.\n     Interrogata si domina Bellacara de Karentanis fuit de primis que habebant ipsam fidem, respondit quod sic, et semper tenuit usque modo, sicut ostendebat.\n     Item dixit quod, existente ipsa in domo Guillelmi Codege, benedixit multas hostias et comunicavit plures in ipsa domo. Et dixit quod bene sustinuit quod sibi oscularentur manum et pedem.\n     Actum Mediolani in domo fratrum Humiliatorum de Marliano, coram suprascripto fratre Guidone inquisitore. Interfuerunt ibi testes, vocati et rogati, fratres Matheus de Senago et Martinus Ben\u00e7onus de Carate, ambo de predicta domo de Marliano ordinis Humiliatorum. Traditum per fratrem Leonardum Pergamensem ordinis Predicatorum.\n</c7b88921-fe97-4929-b9cc-da269f0dc88d>\n<79e742d9-9ac4-4e92-8188-68777d2272cb>\nSecundum dictum domine Sibilie de Malcol\u00e7atis\n     Domina Sibilia relicta quondam domini Beltrami Malcol\u00e7ati, civitatis Mediolani Porte Nove, comparuit coram fratre Raynerio de Pirovano ordinis Predicatorum, inquisitore heretice pravitatis in Lombardia et Marchia Ianuensi auctoritate sedis apostolice deputato, cui domine Sibilie dictus inquisitor legit quoddam dictum suum, quod ipsa dixit coram fratre Guidone de Cochenato inquisitore, suprascripto anno, die martis secundo mensis augusti, scriptum per Beltramum Salvagnium notarium officii inquisitionis, dicens coram predicto fratre Raynerio inquisitore quod in predicto dicto suo deieravit de certa scientia, quia bene audivit ab Andrea Saramita quod Guillelma, que sepulta est apud monasterium Clarevalis, erat Spiritus sanctus, verus Deus et verus uomo, sed noluit confiteri hoc coram suprascripto fratre Guidone inquisitore, quia nolebat quod dictus Andreas deberet mori propter testimonium suum.\n     Item dixit quod hoc idem audivit a sorore Mayfreda de Pirovano; sed tamen non audivit hoc primo a dictis Andrea et sorore Mayfreda, sed a quadam paupere muliercula nomine Taria.\n     Item dixit quod ipsa audivit a dicto Andrea quod ipsa Guillelma debebat resurgere et apparere cum corpore et visibiliter ascendere in celum, videntibus discipulis amicis et devotis dicte sancte Guillelme, et mittere eis Spiritum sanctum in linguis igneis, sicut Christus post suam ascensionem misit discipulis suis et per ipsam Guillelmam debebant reddimi et salvari Iudei et alii, qui sunt extra christianitatem, sicut per Christum et eius sanguinem salvati et redempti sunt christiani.\n     Item dixit quod ipsa audivit a predicto Andrea quod dicta Guillelma, idest Spiritus sanctus, post suam ascensionem debebat dimittere in terra sororem Mayfredam suum vicarium et comittere sibi ecclesiam suam et tradere ei claves regni celorum, sicut Christus dimisit beatum Petrum apostolum suum vicarium et sibi comisit ecclesiam et claves regni celorum.\n    Item dixit ipsa domina Sibilia quod audivit a dicto Andrea quod Franceschinus Malcol\u00e7atus, filius dicte domine Sibilie, debebat cantare missam primo ad sepulcrum Spiritus sancti, idest sancte Guillelme, et postea dicta soror Mayfreda ibidem cantare debebat missam.\n    Interrogata quare predicta non dixit coram predicto fratre Guidone inquisitore, respondit quod ideo hec non dixit tunc, quia nolebat quod dictus Andreas nec dicta soror Mayfreda nec aliquis alius deberet mori propter suum testimonium.\n    Interrogata si est docta ab aliqua persona dicere falsitatem et celare veritatem, respondit quod dictus Andreas vel soror Mayfreda dixerunt sibi domine Sibilie: \u201cQuae verba erant dicta de nobis inquisitoribus? Si vos dixeritis veritatem, nos sumus mortui\u201d.\n    Item dixit quod de predictis periuriis vocat se culpabilem et petit misericordiam Dei et inquisitorum.\n    Item dixit ipsa domina Sibilia quod habet in domo sua cassam unam in qua sepulta fuit primo dicta Guillelma, quam cassam Andreas Saramita fecit portari ad domum ipsius domine Sibilie, et dixit quod vicini Sancti Petri ad Ortum petebant ipsam cassam, et fratres Iacobus de Mogate et donus Zanebellus Porcellus de Clarevalle dixerunt ipsi domine Sibilie quod ipsa non deberet dare dictam cassam dictis vicinis nec alicui alii, quia dicta Guillelma elegit sepulturam apud monasterium suum et ipsi debebant habere ipsam cassam et omnia sua bona.\n    Et ipse inquisitor precepit eidem domine Sibilie quod dictam cassam deberet servare quousque placuerit dicto inquisitori\n    Actum Mediolani in ecclesia Sancti Eustorgii fratrum Predicatorum, coram suprascripto fratre Raynerio inquisitore. Interfuerunt ibi testes, vocati et rogati,, fratres Philippus de Mel\u00e7o et Guillelmus de Vicomercato, ambo ordinis Predicatorum, .MCCC., die lune .VIII. mensis augusti, indictione .XIII. Traditum per Beltramum Salvagnium notarium officii inquisitionis.\n</79e742d9-9ac4-4e92-8188-68777d2272cb>\n<053a3cfa-4f55-4f66-8cd4-05cf7d4497b3>\nSecunda abiuratio et obligatio Franceschini Malcol\u00e7ati\n     Franceschinus filius quondam domini Beltrami Malcol\u00e7ati civitatis Mediolani Porte Nove, comparuit coram suprascripto fratre Raynerio inquisitore et iterum abiuravit omnem heresim, credentiam, favorem et receptationem hereticorum cuiuscumque secte. luravit quoque dicere veritatem de se et de aliis et stare mandatis ecclesie et dicti inquisitoris et aliorum inquisitorum sub pena librarum .XXV. imperialium, et se obligavit et renuntiavit in omnibus et per omnia secundum modum et formam officii inquisitionis sibi diligenter expositam et expressam, salva et reservata alia obligatione per ipsum Franceschinum facta coram fratre Guidone de Cochenato dicti ordinis, similiter inquisitore, hoc anno, die veneris tertio ante kalendas augusti, scripta per Mayfredum de Cera notarium officii inquisitionis. Cui Franceschino dictus frater Raynerius inquisitor legit de verbo ad verbum quoddam dictum quod ipse Franceschinus dixit coram suprascripto fratre Guidone inquisitore, suprascripto anno et die veneris.\n     Actum Mediolani in domo fratrum Predicatorum, in camera ubi fit officium inquisitionis heretice pravitatis, coram suprascripto fratre Raynerio inquisitore. Interfuerunt ibi testes, vocati et rogati, fratres Philippus de Mel\u00e7o et Cabrius Taliatus, ambo ordinis Predicatorum, .MCCC., die martis, nono mensis augusti, indictione .XIII. Traditum per suprascriptum Beltramum notarium.\n</053a3cfa-4f55-4f66-8cd4-05cf7d4497b3>\n<5c26958e-fcab-4ba0-aa25-501e9393f382>\nSecundum dictum Franceschini Malcol\u00e7ati\n     Interrogatus dictus Franceschinus a suprascripto fratre Raynerio inquisitore, sub debito prestiti iuramenti et penis quibus modo et alias tenetur et est inquisitionis officio obligatus, si cognoscit aliquam personam hereticum vel hereticam, vel que doceat et teneat credentiam alicuius erroris contra fidem Romane ecclesie, respondit et dixit quod Andreas Saramita et soror Mayfreda de Pirovano docuerunt ipsum Franceschinum quod Guillelma, que dicitur fuisse de Boemia, que sepulta est apud monasterium Clarevalis Mediolanensis diocesis, erat Spiritus sanctus, tertia in divina Trinitate persona, verus Deus et verus homo.\n    Item dixit quod predicti Andreas et soror Mayfreda docuerunt ipsum Franceschinum quod dicta Guillelma debebat resurgere ante generalem resurrectionem et in celum ascendere cum corpore, videntibus discipulis amicis et devotis dicte sancte Guillelme, et mittere eis visibiliter Spiritum sanctum, sicut Christus misit apostolis suis Spiritum sanctum in linguis igneis in Pentecoste.\n    Item dixit dictus Franceschinus quod dictus Andreas docuit ipsum quod dicta Guillelma, quam dicebat esse Spiritum sanctum, post eius ascensionem cum corpore suo debebat dimittere predictam sororem Mayfredam suum vicarium et comittere sibi ecclesiam suam et tradere sibi claves regni celorum, sicut Christus dimisit beatum Petrum apostolum suum vicarium in terra et sibi comisit ecclesiam suam et ei tradidit claves regni celorum.\n    Item dixit quod dictus Andreas docebat ipsum Franceschinum quod ipse Franceschinus primo debebat cantare missam ad sepulcrum ipsius Guillelme, idest Spiritus sancti, et postea dicta soror Mayfreda debebat cantare missam ibidem solempniter, deinde dicta soror Mayfreda debebat solempniter predicare in ecclesia Sancte Marie Maioris Mediolanensis.\n    Item dixit ipse Franceschinus quod certa paramenta sunt facta pro altari et pro ministris altaris, que paramenta fecit fieri dictus Andreas, et ipsemet Franceschinus vidit ea paramenta, videlicet calicem, turribulum, frontalem et tres cappas, sive tria pivialia de sirico, que quidem paramenta et vasa facta sunt spetialiter ad usum cantandi missam predictam, et que paramenta debebat induere dicta soror Mayfreda et ipse Franceschinus ad dictam missam, et sunt paramenta magni pretii bene librarum .CC. imperialium, ut ipse Franceschinus audivit et credit.\n    Interrogatus dictus Franceschinus si ipse credebat predicta de quibus docebatur, ut supra, et quod ipsa Guillelma deberet redimere et salvare Iudeos, respondit quod ipse non credebat predicta nec aliquid predictorum, tamen dictus Franceschinus interrogatus per suprascriptum Andream si illa credebat ut docebat eum, respondebat ipse Franceschinus dicto Andree quod bene credebat predicta.\n    Interrogatus quare dictus Franceschinus non dixit predicta coram suprascripto fratre Guidone inquisitore, respondit quia ipse nolebat quod dictus Andreas deberet mori propter suum testimonium et quia ipse Andreas rogaverat ipsum Franceschinum quod si ipse interrogaretur ab inquisitoribus, quod non deberet dicere veritatem, quia ipse esset mortuus et destructus.\n    Interrogatus dictus Franceschinus si postquam scivit predictos Andream et sororem Mayfredam esse de credentia predictorum errorum dedit eis auxilium, consilium et favorem in predictis, respondit et dixit quod potest esse annus et plus quod primo fuit doctus a predictis Andrea et sorore Mayfreda de predictis erroribus, et postea pluries ivit in Clarevalem cum ipso Andrea et sine ipso, ad sepulcrum dicte Guillelme, id est Spiritus sancti, et ibi fecit orationes et venias.\n     Item dixit dictus Franceschinus quod propter predictam doctrinam mittebat predicte sorori Mayfrede cibaria quasi omni die, quia pater ipsius Franceschini ordinavit hoc in testamento suo; et tamen propter devotionem dicte doctrine libentius et plus mittebat sibi.\n     Item dixit dictus Franceschinus quod pluries invitavit ad prandium in domo sua predictum Andream Saramitam et Simoninum Collionum et Albertonum de Novate et Filixinum Karentanum et Ottorinum et Franceschinum, filios domini Gasparri de Garbagnate, qui omnes erant eiusdem credentie et doctrine.\n     Item dixit ipse Franceschinus quod potest esse etatis annorum .XV.\n     Item dixit quod petit misericordiam a Deo et ab inquisitoribus de eo quod ipse deieravit coram suprascripto fratre Guidone inquisitore in dicto suo quod dixit coram eo, ut supra, quia noluit predicta dicere coram dicto inquisitore propter causas suprascriptas.\n     Actum Mediolani in domo fratrum Predicatorum, in camera ubi fit officium inquisitionis heretice pravitatis, coram suprascripto fratre Raynerio inquisitore. Interfuerunt ibi testes, vocati et rogati, fratres Paulus Marrus et Philippus de Mel\u00e7o et Nicola de Varena de Cumis et Rugerius de Gisulfis, omnes ordinis Predicatorum, .MCCC., die martis .VIIII. mensis augusti, indictione .XIII. Traditum per Beltramum Salvagnium notarium officii inquisitionis.\n</5c26958e-fcab-4ba0-aa25-501e9393f382>\n<19e7f0bf-abb1-4372-9657-d445b23cd072>\nCitatio Alegrantie de Perusiis et Floris de Canturio\n     Suprascripto anno et die, Bal\u00e7arrus de Monteorfano servitor officii inquisitionis heretice pravitatis dixit et protestatus fuit coram suprascripto fratre Raynerio de Pirovano inquisitore se de mandato dicti inquisitoris requisivisse Alegrantiam uxorem Iohannis Perusii, et Florem filiam quondam Petri de Cosa de Canturio et uxorem quomdam Bonaventure de Pera\u00e7ollo, ambas civitatis Mediolani Porte Romane, et precepisse eis et cuilibet earum ut suprascripto die martis ad horam campane consilii comparerent coram suprascripto frate Raynerio inquisitore.\n</19e7f0bf-abb1-4372-9657-d445b23cd072>\n<0a13d95f-d598-4d55-9804-ea0537027478>\nSecundum dictum Alegrantie de Perusiis\n    Alegrantia uxor Iohannis Perusii, civitatis Mediolani Porte Romane, citata per Balzarrum de Monteorfano, servitorem officii inquisitionis heretice pravitatis, de mandato dicti fratris Raynerii inquisitoris, comparuit coram ipso fratre Raynerio inquisitore: cui dictus inquisitor legit quoddam dictum quod ipsa dixit coram fratre Guidone inquisitore, hoc anno, die martis secundo mensis augusti. Et dixit coram suprascripto fratre Raynerio inquisitore quod deieravit de certa conscientia et male dixit coram suprascripto fratre Guidone inquisitore, sed modo promittit, sub debito prestiti iuramenti et penis quibus ipsa tenetur officio obligata, dicere veritatem de hiis de quibus fuerit requisita.\n    Et in primis quidem dixit quod ab anno uno citra audivit pluries a sorore Mayfreda de Pirovano ordinis Humiliatorum quod Guillelma, que nunc sepulta est apud monasterium Clarevalis, erat Spiritus sanctus.\n    Interrogata quare predicta non dixit coram suprascripto fratre Guidone inquisitore, respondit quia ipsa nolebat offendere dictam sororem Mayfredam.\n    Interrogata ipsa Alegrantia si credebat predicta, silicet quod ipsa Guillelma esset Spiritus sanctus, respondit quod aliquando credebat predicta et aliquando non credebat.\n    Interrogata dicta Alegrantia si postquam fuit docta a dicta sorore Mayfreda de predicto errore fecit aliquid servitium predicte sorori Mayfrede, respondit quod plura servitia postea fecit sibi maxime quia domina Alegrantia videbat dictam sororem Mayfredam esse devotam sancte Guillelme.\n    Item dixit dicta Alegrantia quod post predictam doctrinam ivit pluries ad visitandum sepulcrum dicte Guillelme, in honorem et devotionem predicte Guillelme, cum cereis et candelis et ibi stetit ipsa Alegrantia ad predicationem que fiebat in comendationem suprascripte Guillelme per monachos de Clarevale in festo suo, videlicet per dominum Marchum Strabonum et Marchixium de Veddano, monachos dicti monasterii.\n     Actum Mediolani in ecclesia Sancti Eustorgii fratrum Predicatorum, coram suprascripto fratre Raynerio inquisitore. Interfuerunt ibi testes, vocati et rogati, fratres Nicola de Varena de Cumis et Conradinus de Martinonis ambo ordinis Predicatorum, .MCCC., die martis .VIIII. mensis augusti, indictione XIII. Traditum per Beltramum Salvagnium notarium officii.\n</0a13d95f-d598-4d55-9804-ea0537027478>\n<0e9a9b01-251f-42db-b00e-5785b0024669>\nAbiuratio Floris de Canturio\n     Domina Flox filia quondam Petri de Cossa de Canturio et uxor quondam Bonaventure de Peragollo, civitatis Mediolani Porte Romane, citata per Balzarrum de Monteorfano, servitorem officii inquisitionis, de mandato suprascripti fratris Raynerii inquisitoris, comparuit coram suprascripto fratre Raynerio inquisitore et abiuravit omnem heresim, credentiam, favorem, receptationem et defensionem heretice pravitatis. Iuravit quoque dicere veritatem de se et de aliis et stare mandatis ecclesie et inquisitorum, sub pena librarum decem tertiolorum. Et se obligavit et renuntiavit in omnibus et per omnia secundum modum et formam officii inquisitionis sibi diligenter expositam et expressam.\n     Actum Mediolani in suprascripta ecclesia, coram suprascripto fratre Raynerio inquisitore, presentibus suprascriptis fratribus Nicola et Conradino testibus. Suprascripto anno et die.\n</0e9a9b01-251f-42db-b00e-5785b0024669>\n<3543364d-1540-4db3-9094-1b6b1a8cc77f>\nDictum suprascripte Floris\n     Interrogata et requisita dicta domina Flox a suprascripto fratre Raynerio inquisitore, sub debito prestiti iuramenti et penis quibus tenetur et est inquisitionis officio obligata, quod ipsa debeat revelare et manifestare ipsi inquisitori omnem personam quam ipsa scit peccare vel etiam peccavisse contra fidem catholicam et sacrosancte Romane ecclesie, que domina Flox respondit et dixit quod modo sunt tres anni et plus quod ipsa audivit a sorore Mayfreda de Pirovano quod Guillelma, que nunc sepulta est apud monasterium Clarevalis, erat Spiritus sanctus et quod ipsa Guillelma debebat resurgere ante generalem resurrectionem et ascendere in celum visibiliter, et hoc dixit dicta Mayfreda ipsi domine Flori in camera sua in domo sororum de Blassono, in presentia domine Alegrantie de Perusiis et domine Bononie de Montenariis et domine Aydeline uxoris Stephani de Crimella; et predicta dicebat dicta soror Mayfreda ipsi domine Flori et aliis in dicta camera sua privatim.\n    Item dixit dicta Flox quod dicta soror Mayfreda dixit sibi quod dicta Guillelma post suam ascensionem debebat dimittere dictam sororem Mayfredam suam vicariam in terra, sicut Christus dimisit beatum Petrum apostolum suum vicarium.\n    Item dixit quod dicta soror Mayfreda dicebat sibi quod Franceschinus Malcol\u00e7atus, filius quondam domini Beltrami Malcol\u00e7ati, debebat cantare primo missam ad sepulcrum Spiritus sancti, idest ipsius Guillelme, et ipsa soror Mayfreda debebat cantare secundam.\n    Item dixit quod facta sunt paramenta pro dicta missa quam debebant cantare dictus Franceschinus et dicta soror Mayfreda, et ipsa domina Flox vidit de ipsis paramentis camisum et dalmaticam et stollam.\n    Interrogata domina Flox quid ipsa credebat de predictis de quibus docebatur per ipsam sororem Mayfredam et etiam per Andream Saramitam, respondit et dixit quod credebat sicut ipsa docebatur, quod ipsa Guillelma esset Spiritus sanctus et alia et supradicta, et etiam docebatur dicta domina Flox per predictam sororem Mayfredam quod per ipsam Guillelmam, que erat Spiritus sanctus, deberent Iudei redimi et salvari, sicut christiani redempti et salvati sunt per Christum et sanguinem eius.\n    Actum, ut supra, coram suprascripto fratre Raynerio inquisitore. Interfuerunt ibi testes, vocati et rogati, fratres Bonacursus de Regio et Philippus de Mel\u00e7o, ambo ordinis Predicatorum, .MCCC., die martis .VIIII. mensis augusti, indictione XIII. Traditum per suprascriptum Beltamum notarium.\n</3543364d-1540-4db3-9094-1b6b1a8cc77f>\n<2276f3e5-6fa0-40a8-8939-f357b694ac46>\nDictum Franceschini Malcol\u00e7ati\n     Francischinus filius quondam domini Beltrami Malcol\u00e7ati, civitatis Mediolani Porte Nove, venit coram suprascripto fratre Raynerio inquisitore dicens coram eo inquisitore, sub iuramento et penis quibus tenetur inquisitionis officio obligatus, quod ipse recordatur quod vidit subtulares deauratos et depictos quos Andreas Saramita ostendit ipsi Franceschino, et possunt esse anni quatuor et plus, quod ipse Franceschinus vidit predictos subtulares in domo predicti Andree.\n     Item dixit dictus Franceschinus quod a festo Paschatis maioris proxime preterito citra soror Mayfreda de Pirovano ordinis Humiliatorum comunicavit ipsum Franceschinum de una hostia in domo Guillelmi Cutice, in qua habitabat dicta soror Mayfreda. Et dictus Franceschinus dixit quod erant tunc presentes alique sorores consotie dicte Mayfrede, de nominibus quarum non recordatur; quam quidem hostiam dicta soror Mayfreda dedit eidem Franceschino in reverentiam domine Guillelme, que sepulta est apud monasterium Clarevalis; et erat accepta dicta hostia de navello vel sepulcro dicte Guillelme.\n     Actum Mediolani in domo fratrum Predicatorum, in camera ubi fit officium inquisitionis heretice pravitatis, coram suprascripto fratre Raynerio inquisitore . Interfuerunt ibi testes, vocati et rogati, fratres Philippus de Mel\u00e7o et Rugerius de Gisulfis et Leonardus de Pergamo omnes ordinis Predicatorum, .MCCC., die mercurii .X. mensis augusti, indictione .XIII. Traditum per Beltramum Salvagnium notarium officii inquisitionis.\n</2276f3e5-6fa0-40a8-8939-f357b694ac46>\n<2048820f-0d0b-4c6b-9971-f4b2bbf719a7>\nDictum Andree Saramite\n     Andreas Saramita filius quondam Girardi Saramite, civitatis Mediolani Porte Cumane foris, comparuit coram suprascripto fratre Raynerio de Pirovano inquisitore, et interrogatus ab ipso fratre Raynerio inquisitore, sub iuramento et penis quibus tenetur inquisitionis officio obligatus, quare ipse Andreas et alii, qui erant de congregatione, conventiculo et devotione domine Guillelme, induebantur de moreto, respondit quia predicta domina Guillelma portabat vestes de bruna moreta et ideo, propter conformitatem ad vestes eius, induebantur de moreto comuniter omnes, ut viderentur omnes de eadem congregatione et devotione.\n     Item dixit dictus Andreas quod quia dicta domina Guillelma nominata fuit primo Felix et credebatur Spiritus Paraclitus, ideo aliqui de congregatione predicta qui habebant filios et filias imponebant sibi ista nomina, silicet Filixollus et Filixolla et Paraclitus.\n     Item dixit dictus Andreas quod quando ipse cum sotiis in veneratione dicte Guillelme ibat in Clarevale et celebrabant ibi convivia, dominus abbas monasterii Clarevalis, Mediolanensis diocesis, dabat vel dari fatiebat eis panem et vinum et cicera. Et in solempnitate dicte Guillelme predicabant ad eius honorem monachi dicti monasterii, videlicet donus Marchixius de Veddano et donus Lombardus et donus Gratiadeus et donus Alexander, comendando dictam sanctam Guillelmam et vitam eius et eius congregationem.\n     Actum Mediolani in burgo Porte Ticinensis foris, coram suprascripto fratre Raynerio inquisitore. Interfuerunt ibi testes, vocati et rogati, frater Iordanus de Montecucho, ordinis Predicatorum, et Bal\u00e7arrus de Monteorfano filius quondam Iacobi, et Paganus qui dicitur Qualia, filius quondam Mirani Paravisi, ambo civitatis Mediolani Porte Ticinensis, .MCCC., die mercurii .X. mensis augusti, indictione .XIII. Traditum per suprascriptum notarium.\n</2048820f-0d0b-4c6b-9971-f4b2bbf719a7>\n<fbd0142f-6e55-4502-93ba-f327eaaba0a6>\nSecundum dictum domine Bellacare uxoris domini Bonadei Karentani\n     Domina Bellacara uxor domini Bonadei Karentani, civitatis Mediolani Porte Romane, citata comparuit coram suprascripto fratre Raynerio inquisitore et interrogata dicta domina Bellacara per suprascriptum fratrem Raynerium inquisitorem, sub iuramento et penis quibus tenetur officio obligata, si audivit ab aliqua persona postquam iuravit coram fratre Mayfredo de Dovaria ordinis Predicatorum, tunc inquisitore, quod domina Guillelma, que sepulta est apud monasterium Clarevalis, esset Spiritus sanctus, verus Deus et verus homo, respondit quod ipsa bene audivit predicta ab Andrea Saramita.\n     Interrogata quare non dixit predicta coram fratre Guidone de Cochenato inquisitore in dicto suo, quod ipsa dixit coram eo de mense iulii proxime preterito, respondit quia ipsa non recordabatur tunc de predictis.\n     Interrogata ipsa Bellacara quid credebat de ipsa domina Guillelma an esset Spiritus sanctus an non, respondit quod, antequam ipsa abiuraret in manibus suprascripti fratris Mayfredi inquisitoris, ipsa bene credebat quod ipsa domina Guillelma esset Spiritus sanctus; sed postea licet hoc audiverit ab ipso Andrea, tamen hoc non credidit.\n     Interrogata si postquam audivit a dicto Andrea quod dicta Guillelma erat Spiritus sanctus, dedit dicto Andrea in hoc suum auxilium, consilium vel favorem, respondit quod non; tamen dixit ipsa domina Bellacara quod bene ibat ad solempnitates et convivia que fiebant in solempnitatem et venerationem dicte Guillelme apud monasterium de Clarevale. Et dixit quod ipsa ivit illuc plusquam septies cum dicto Andrea et audivit ibi predicationem quam fatiebat donnus Marchixius de Veddano, monachus Clarevalis, comendando et laudando predictam sanctam Guillelmam, et stetit etiam ipsa domina Bellacara ibi in primo convivio quod factum fuit ibi per devotos et fideles dicte domine Guillelme.\n     Interrogata quis fecit expensas dicti convivii, respondit quod tunc fecit expensas dictum monasterium Clarevalis.\n     Item dixit ipsa domina Bellacara quod ipsa audivit quod Franceschinus Malcol\u00e7atus debebat cantare primam missam ad sepulcrum ipsius sancte Guillelme et soror Mayfreda secundam.\n     Interrogata a quibus hoc audivit, respondit quod non recordatur.\n     Item dixit dicta domina Bellacara quod nichil scit aliud de predictis vel circa predicta.\n     Actum Mediolani in ecclesia Sancti Eustorgii fratrum Predicatorum, coram suprascripto fratre Raynerio inquisitore. Interfuerunt ibi testes, vocati et rogati, fratres Philippus de Mel\u00e7o et Guillelmus de Vicomercato, ambo ordinis Predicatorum, suprascripto anno et indictione, die iovis .XI. augusti. Traditum per suprascriptum Beltramum notarium.\n</fbd0142f-6e55-4502-93ba-f327eaaba0a6>\n<3d23230f-5594-49c9-99b1-13348cb5fb8d>\nAbiuratio et obligatio domine Stephane de Karentanis\n     Domina Stephana uxor Filixini Karentani, civitatis Mediolani Porte Romane, citata per Balzarrum de Monteorfano servitorem officii inquisitionis, de mandato suprascripti fratris Raynerii de Pirovano inquisitoris, comparuit coram suprascripto inquisitore et abiuravit omnem heresim, credentiam, favorem et receptationem heretice pravitatis et iuravit stare mandatis ecclesie et inquisitorum et dicere veritatem de se et de aliis et cetera, sub pena librarum .X. imperialium, quam penam totiens incurrat, et cetera. Et renuntiavit et se obligavit in omnibus et per omnia secundum modum et formam officii inquisitionis sibi diligenter expositam et expressam.\n     Actum Mediolani in ecclesia Sancti Eustorgii fratrum Predicatorum, coram suprascripto fratre Raynerio inquisitore. Interfuerunt ibi testes, vocati et rogati, frater Philippus de Mel\u00e7o ordinis Predicatorum et Mayfredus filius quondam ser Guarnerii de Cera civitatis Mediolani Porte Ticinensis foris, .MCCC., die iovis .XI. augusti, indictione .XIII. Traditum per Beltramum Salvagnium, civitatis Mediolani Porte Nove, notarium officii inquisitionis heretice pravitatis.\n</3d23230f-5594-49c9-99b1-13348cb5fb8d>\n<9ad3ff29-ccf8-4550-8fba-55d816f7dd71>\nDictum Stephane de Karentanis\n     Interrogata dicta domina Stefana a suprascripto fratre Raynerio inquisitore, sub debito prestiti iuramenti et pena quibus tenetur et est inquisitionis officio obligata, si unquam audivit quod Guillelma, que sepulta est apud monasterium Clarevalis, Mediolanensisi diocesis, esset Spiritus sanctus, respondit quod ipsa bene audivit hoc ab Andrea Saramita et potest esse medius annus vel circa.\n     Interrogata ipsa domina Stephana si hoc credebat, respondit quod non.\n     Interrogata dicta domina Stephana si postquam hoc audivit a dicto Andrea ivit in Clarevalem ad venerationem et reverentiam dicte Guillelme cum predicto Andrea, respondit quod sic.\n     Item dixit dicta domina Stephana quod ipsa fuit in convivio in Clarevale et in predicatione quam fatiebat quidam monachus Clarevallis, cuius nomen ignorat, qui multipliciter comendabat et laudabat dictam sanctam Guillelmam.\n     Item dixit dicta domina Stephana quod in predicto convivio monachi seu fratres Clarevalis ministrabant necessaria.\n     Item dixit quod ipsa nichil aliud scit nec audivit circa predicta.\n     Actum Mediolani in ecclesia Sancti Eustorgii fratrum Predicatorum, coram suprascripto fratre Raynerio inquisitore. Interfuerunt ibi testes, vocati et rogati, frater Philippus de Mel\u00e7o ordinis Predicatorum et Bal\u00e7arrus filius quondam Iacobi de Monteorfano, civitatis Mediolani Porte Ticinensis. Suprascripto anno et die. Traditum per suprascriptum Beltramum notarium.\n</9ad3ff29-ccf8-4550-8fba-55d816f7dd71>\n<dd6a7fd4-76e4-49a9-a95a-0c8b93cf5d0d>\nAbiuratio et obligatio Tarie de Pontariis et Bianche de Cerliano\n     Taria filia quondam Iohannis Pontarii et Biancha filia quondam Iacobi de Cerliano, familiaris Franceschini Malcol\u00e7ati, ambe civitatis Mediolani Porte Nove, citate per Bal\u00e7arrum de Monteorfano servitorem officii inquisitionis, de mandato fratris Raynerii de Pirovano ordinis Predicatorum, inquisitoris heretice pravitatis, ut supra, comparuerunt coram suprascripto fratre Raynerio inquisitore, et abiuraverunt omnem heresim, credentiam, favorem et receptationem heretice pravitatis. Et iuraverunt dicere veritatem, sub pena librarum .X. tertiolorum, pro qualibet earum et se obligaverunt et renuntiaverunt in omnibus et per omnia secundum modum et formam officii inquisitionis sibi diligenter expositam et expressam.\n     Actum Mediolani in ecclesia Sancti Eustorgii fratrum Predicatorum, coram suprascripto fratre Raynerio inquisitore. Interfuerunt ibi testes, vocati et rogati, fratres Gui\u00e7ardus de Pirovano et Bal\u00e7arrus de Sexto, ambo ordinis Predicatorum, .MCCC., die veneris .XII. mensis augusti, indictione .XIII. Traditum per suprascriptum Beltramum notarium.\n</dd6a7fd4-76e4-49a9-a95a-0c8b93cf5d0d>\n<56a5e9e3-16c9-4844-a101-677c785e04db>\nDictum suprascripte Tarie\n     Interrogata dicta Taria a suprascripto fratre Raynerio inquisitore, sub debito prestiti iuramenti et pena quibus tenetur et est inquisitionis officio obligata, si audivit, credidit vel credit quod Guillelma, que nunc sepulta est apud monasterium Clarevalis, sit persona Spiritus sancti, verus Deus et verus homo, respondit et dixit quod ipsa hoc non audivit a sancta sua Guillelma, sed bene audivit ab Andrea Saramita et a sorore Mayfreda de Pirovano quod illa Guillelma erat Spiritus sanctus.\n     Interrogata dicta Taria si hoc audivit pluries a dictis Andrea et a sorore Mayfreda, post multam instantiam noluit respondere; similiter de loco et tempore et quibus presentibus noluit respondere.\n     Item dixit dicta Taria quod ipsa audivit a predictis Andrea et sorore Mayfreda, quod ipsa sancta Gullelma, Spiritus sanctus, debebat resurgere ante generalem resurrectionem et ascendere in celum cum corpore, videntibus discipulis amicis et devotis dicte sancte Guillelme, et mittere eis Spiritum sanctum.\n     Item dixit dicta Taria quod audivit a predictis Andrea et sorore Mayfreda quod Franceschinus Malcol\u00e7atus debebat cantare primam missam ad sepulcrum dicte sancte Guillelme et soror Mayfreda secundam solempniter.\n     Item dixit dicta Taria quod ipsa fuit pluries in predicatione que fiebat in Clarevale in festivitate dicte sancte Guillelme, in comendationem et devotionem dicte sancte Guillelme, in qua predicatione pluries audivit quod illi qui predicabant proponebant et recitabant plura exempla sanctorum, et postea adaptabant ad ipsam sanctam Guillelmam quod ita poterat dici de illa sancta Guillelma.\n     Interrogata qui erant illi qui predicabant, respondit quod erant fratres vel monachi Clarevalis, sed nescit nomina illorum.\n     Interrogata dicta Taria si ipsa credebat quod ipsa Guillelma esset Spiritus sanctus, sicut ipsa audiebat a dicto Andrea, noluit respondere.\n     Item dixit ipsa Taria quod pluries comedit cum devotis dicte Guillelme in Clarevale et fratres dicti monasterii dabant vel dari fatiebant sibi necessaria.\n     Interrogata ipsa Taria si ipsa vult negare quod dicta sancta Guillelma non sit Spiritus sanctus, respondit quod non vult negare nec affirmare, sed bene vellet quod ipsa Guillelma esset Spiritus sanctus.\n     Actum Mediolani in ecclesia Sancti Eustorgii fratrum Predicatorum, coram suprascripto fratre Raynerio inquisitore. Interfuerunt ibi testes, vocati et rogati, fratres Petrus de Cambiago et Philippinus de Gluxiano, ambo ordinis fratrum Predicatorum, .MCCC., die veneris .XII. mensis augusti, indictione XIII. Traditum per Beltramum Salvagnium notarium.\n</56a5e9e3-16c9-4844-a101-677c785e04db>\n<04cff959-2c03-4bba-bb62-08721223f653>\nDictum Bianche de Cerliano\n     Interrogata suprascripta Biancha de Cerliano a suprascripto fratre Raynerio de Pirovano inquisitore, sub debito prestiti iuramenti et pena quibus tenetur et est inquisitionis officio obligata, si audivit, credidit vel credit quod Guillelma, que sepulta est apud monasterium Clarevalis, sit Spiritus sanctus et quod ipsa deberet resurgere ante generalem resurrectionem, respondit et dixit quod bene audivit ab Andrea Saramita et a sorore Mayfreda de Pirovano, vel ab altero eorum, quod ipsa Guillelma erat Spiritus sanctus.\n     Item dixit dicta Biancha quod cassa, in qua prima sepulta fuit sancta Guillelma, portata fuit de ecclesia Sancti Petri ad Ortum ad domum domine Sibilie et Franceschini de Malcol\u00e7atis, quam cassam illuc portari fecit Andreas Saramita, et hoc fuit ab annis duobus citra, et fratres de Clarevale venerunt ad domum suprascripte domine Sibilie et dixerunt ei quod dicta cassa deberet esse salva penes eam.\n     Item dixit dicta Biancha quod ipsa audivit a predictis Andrea et sorore Mayfreda, vel ab altero eorum, quod ipsa Guillelma debebat resuscitare.\n     Item dixit ipsa Biancha quod nichil aliud scit nec audivit de dicta Guillelma nec de devotis eius.\n     Actum Mediolani in dicta ecclesia Sancti Eustorgii, coram suprascripto fratre Raynerio inquisitore. Interfuerunt ibi testes, vocati et rogati, fratres Stephanus de Vicomercato et Assaldinus Ianuensis, ambo ordinis Predicatorum, et Bal\u00e7arrus de Sexto dicti ordinis. Suprascripto anno et die et indictione. Traditum per suprascriptum Beltramum notarium.\n</04cff959-2c03-4bba-bb62-08721223f653>\n<e192a86a-d39a-4849-a68e-9519c28eaca4>\nSecundum dictum domine Felicis de Casate\n     Domina Felix filia domini Bonadei Karentani et uxor quondam domini Francini de Casate, civitatis Mediolani Porte Nove, citata per Bal\u00e7arrum de Monteorfano servitorem officii inquisitionis de mandato fratris Raynerii de Pirovano ordinis Predicatorum, inquisitoris heretice pravitatis in Lombardia et Marchia Ianuensi auctoritate sedis apostolice deputati, comparuit coram fratre Raynerio inquisitore predicto. Et interrogata per ipsum inquisitorem, sub debito prestiti iuramenti et pena quibus tenetur et est inquisitionis officio obligata, si ipsa unquam audivit, dixit vel credidit quod Guillelma, que sepulta est apud monasterium Clarevalis, sit Spiritus sanctus et quod ipsa Guillelma deberet resurgere ante generalem resurrectionem et ascendere visibiliter in celum et quod ipsa deberet mittere suis discipulis, devotis et amicis Spiritum sanctum visibiliter et quod per ipsam Guillelmam deberent Iudei et Pagani salvari, ad omnia et singula respondit quod non.\n     Item dixit dicta domina Felix quod nichil aliud scit nec audivit de fide et credentia et factis dicte Guillelme et de eorum devotis.\n     Actum Mediolani in ecclesia Sancti Eustorgii fratrum Predicatorum, coram suprascripto fratre Raynerio inquisitore. Interfuerunt ibi testes, vocati et rogati, fratres Philippus de Mel\u00e7o et Anselminus de Castano ambo ordinis Predicatorum, .MCCC., die veneris .XII. mensis augusti, indictione .XIII. Traditum per Beltramum Salvagnium notarium officii inquisitionis.\n</e192a86a-d39a-4849-a68e-9519c28eaca4>\n<6dcb4e84-d3b2-4df8-aac5-a80123d18076>\nQuoddam dictum domine Sibilie de Malcol\u00e7atis\n     Domina Sibilia uxor quondam domini Beltrami Malcol\u00e7ati, civitatis Mediolani Porte Nove, comparuit coram suprascripto fratre Raynerio inquisitore et suo iuramento dixit quod recordatur quod soror Mayfreda de Pirovano manu sua propria accepit hostias que portate erant de Clarevale, et nescit si de sepulcro sancte Guillelme fuerant portate ille hostie, et posuit eas dicta soror Mayfreda in ore ipsius domine Sibilie in reverentiam et devotionem dicte sancte Guillelme.\n     Item dixit dicta domina Sibilia quod ipsa habet in domo sua papilionem de \u00e7endato vermegio in uno saculo qui portatus fuit super cassam, vel super funus dicte sancte Guillelme, quando portata fuit in Clarevale, et dixit quod a parvo tempore citra scit et audivit predicta.\n     Actum ut supra, coram suprascripto fratre Raynerio inquisitore, testes fratres Philippus de Mel\u00e7o et Iacobinus de Beregnio, ambo ordinis Predicatorum, suprascripto anno et die. Traditum per suprascriptum Beltramum notarium.\n</6dcb4e84-d3b2-4df8-aac5-a80123d18076>\n<d16cd33e-b70a-44c2-a868-bb34a382e38b>\nAbiuratio et obligatio domine Petre de Garbagnate\n     Domina Petra uxor quondam ser Mirani de Garbagnate, civitatis Mediolani Porte Cumane foris, citata per Bal\u00e7arrum de Monteorfano servitorem officii inquisitionis, de mandato fratris Raynerii de Pirovano ordinis Predicatorum, inquisitoris heretice pravitatis in Lombardia et Marchia Ianuensi auctoritate sedis apostolice constituti, comparuit coram suprascripto fratre Raynerio inquisitore et coram eo abiuravit omnem heresim, credentiam, favorem et receptationem heretice pravitatis et iuravit stare mandatis ecclesie et ipsius inquisitoris et dicere veritatem, et cetera, sub pena librarum .XXV. imperialium, quam penam totiens, et cetera, et se obligavit et renuntiavit in omnibus et per omnia, secundum modum et formam officii inquisitionis sibi diligenter expositam et expressam.\n     Actum Mediolani in ecclesia Sancti Eustorgii fratrum Predicatorum, coram suprascripto fratre Raynerio inquisitore. Interfuerunt ibi testes vocati fratres Cabrius Taliatus et Ubertus de Fraxanedo, ambo ordinis Predicatorum, .MCCC., die veneris .XII. mensis augusti, indictione .XIII. Traditum per Beltramum Salvagnium notarium officii inquisitionis.\n</d16cd33e-b70a-44c2-a868-bb34a382e38b>\n<10d51be9-bf9c-4242-8821-fdcb00c03429>\nDictum suprascripte domine Petre\n     Interrogata dicta domina Petra a suprascripto fratre Raynerio inquisitore, sub debito prestiti iuramenti et pena quibus tenetur et est inquisitionis officio obligata, si ipsa unquam audivit dixit vel credidit quod Guillelma, que sepulta est apud monasterium Clarevalis Mediolanensis diocesis, sit Spiritus sanctus, respondit quod ipsa bene audivit quod dicta Guillelma erat Spiritus sanctus, sed non recordatur a quibus hoc audiverit.\n    Item dixit dicta domina Petra quod ipsa audivit quod dicta Guillelma debebat resurgere ante generalem resurrectionem et ascendere in celum visibiliter, videntibus discipulis devotis et amicis suis, sed non recordatur a quibus hoc audiverit; et audivit predicta in domo sororum de Blassono ab anno uno citra.\n    Item dixit quod postquam ipsa audivit quod dicta Guillelma erat Spiritus sanctus et quod ipsa debebat ascendere in celum, ivit in Clarevalem circa festum sancti Bartolomei proxime preteritum ad festivitatem ipsius Guillelme et ibi audivit predicationem factam per monachos Clarevalis, qui comendabant eam Guillelmam dicendo quod ipsa fuit bona domina, sancta et devota et similia.\n    Interrogata qui erant illi monachi qui predicabant, ut dixit, respondit quod ipsa non cognoscit eos.\n    Item dixit dicta domina Petra quod ipsa nichil aliud scit de factis et credentia dicte Guillelme nec de devotis eius.\n    Actum in dicta ecclesia Sancti Eustorgii, coram suprascripto fratre Raynerio inquisitore. Interfuerunt ibi testes vocati, fratres Beltramus de Birago et Guillelmus de Vicomercato, ambo ordinis Predicatorum, suprascripto anno et die. Traditum per suprascriptum notarium.\n</10d51be9-bf9c-4242-8821-fdcb00c03429>\n<8301ce4c-2d1e-47ae-a991-f1615d89de16>\nAbiuratio et obligatio Ottorini de Garbagnate\n    Ottorinus filius domini Gasparri de Garbagnate, civitatis Mediolani burgi Porte Cumane foris, sponte comparuit coram fratribus Guidone de Cochenato et Raynerio de Pirovano ambobus ordinis Predicatorum, inquisitoribus heretice pravitatis in Lombardia et Marchia Ianuensi auctoritate sedis apostolice deputatis, et abiuravit omnem heresim, credentiam, favorem et receptationem heretice pravitatis et iuravit stare mandatis ecclesie et ipsorum inquisitorum sub pena librarum .XXV. imperialium; et se obligavit et renuntiavit in omnibus et per omnia secundum modum et formam officii inquisitionis sibi diligenter expositam et expressam.\n    Actum Mediolani in domo fratrum Predicatorum, in cella magna ipsorum inquisitorum, coram ipsis inquisitoribus. Interfuerunt ibi testes, vocati et rogati, fratres Iordanus de Montecucho et Ubertus de Fraxanedo, ambo ordinis Predicatorum, .MCCC., die sabbati .XIII. mensis augusti, indictione tertiadecima. Traditum per suprascriptum Beltramum notarium.\n</8301ce4c-2d1e-47ae-a991-f1615d89de16>\n<561a955b-ad76-446b-8554-ca10455a6e27>\nDictum suprascripti Ottorini\n    Interrogatus dictus Ottorinus a suprascriptis fratribus Guidone et Raynerio inquisitoribus, sub debito prestiti iuramenti et pena quibus tenetur et est inquisitionis officio obligatus, si unquam audivit, dixit vel credidit aut doctus fuit quod Guillelma, que sepulta est apud monasterium Clarevalis, sit Spiritus sanctus, respondit quod ipse bene audivit ab Andrea Saramita et a sorore Mayfreda de Pirovano quod dicta Guillelma erat Spiritus sanctus, tertia persona in Trinitate; et predicta dicebant predicti Andreas et soror Mayfreda presentibus pluribus aliis personis, videlicet Symonino Colliono et magistro Beltramo de Ferno et Albertono de Novate et Filixino Karentano et Franceschino Malcol\u00e7ato et magistro Iacobo de Ferno et domina Sibilia de Malcol\u00e7atis et domina Iohanna filia domini Bonadei Karentani, et domina Felix filia dicti domini Bonadei, et domina Bellacara uxor dicti domini Bonadei, et sorores Flordebellina filia dicti Andree Saramite, et Iacoba et Agnex et Franceschino, fratre dicti Ottorini testis; et hec fuerunt diversis temporibus et vicibus et locis et aliquando erant aliqui ex eis presentes et aliquando non et aliquando plures et aliquando pauci, aliquando in domo sororum domus de Blassono, aliquando in domo dicte domine Sibilie, et aliquando in domo Guillelmi Cutice, ubi stabat dicta soror Mayfreda. Et hoc fuit ab annis tribus citra et licet hoc dicerent, tamen ipse Ottorinus hoc non credebat.\n    Interrogatus ipse Ottorinus si audivit a dictis Andrea et sorore Mayfreda, vel ab aliquo eorum, quod dicta Guillelma deberet resurgere ante generalem resurrectionem et, videntibus discipulis devotis et amicis suis, ascendere in celum, respondit quod ipse bene audivit a predictis Andrea et sorore Mayfreda hoc pluries.\n    Interrogatus ipse Ottorinus si audivit a predictis Andrea et sorore Mayfreda vel ab aliqua alia persona quod Iudei et Sarraceni deberent salvari et reddimi per ipsam, sicut christiani salvati et reddempti fuerunt per Christum, respondit quod ipse bene audivit hoc a predictis Andrea et sorore Mayfreda pluries et pluries.\n     Interrogatus si ipse audivit unquam ab aliquo predictorum dicere quod dicta soror Mayfreda deberet esse papa et vicarius Spiritus sancti, hoc est ipsius Guillelme, in terra, sicut beatus Petrus apostolus fuit vicarius Christi et pape qui post eum fuerunt, respondit et dixit quod bene audivit predicta a dicto Andrea.\n     Interrogatus si unquam audivit quod dicta soror Mayfreda deberet cantare missam, respondit quod sic in ecclesia Sancte Marie Maioris Mediolani et predicare ibi, et ista audivit pluries et diversis temporibus et locis et presentibus pluribus, sed tamen non credebat predicta nec credidit, sed mirabatur.\n     Interrogatus dictus Ottorinus si non credebat predicta et mirabatur de hoc quare non dicebat vel querebat a fratribus Predicatoribus vel Minoribus vel a patre suo, qui est sapiens homo, respondit quia nolebat infamare eos nec accusare.\n     Interrogatus ipse Ottorinus si scit quod ipsa soror Mayfreda comunicaverit aliquem de hostiis que portate fuerint a sepulcro predicte Guillelme, respondit quod sic semel tantum, videlicet quod ipsa comunicavit ipsum Ottorinum et Albertonum de Novate et Simoninum Collionum et Franceschinum Malcol\u00e7atum, et credit quod ipsa similiter comunicavit magistrum Beltramum de Ferno, et hoc fuit in domo suprascripti Guillelmi Cutice, ubi modo stabat dicta soror Mayfreda.\n     Interrogatus si unquam audivit a predictis Andrea et sorore Mayfreda quod devoti dicte Guillelme essent apostoli et discipuli Spiritus sancti, hoc est ipsius Guillelme, sicut apostoli erant Ihesu Christi, respondit quod ipse bene audivit predicta a dicto Andrea, sed a predicta sorore Mayfreda non; et dixit quod ipse nunquam hoc credidit.\n     Interrogatus ipse Ottorinus si ipse nesciret nec crederet quod ipsi Andreas et soror Mayfreda non dixissent vel accusassent ipsum Ottorinum, si ipse accusasset vel dixisset predicta etiam si ipse interrogatus fuisset de predictis, respondit quod non dixisset propter suprascriptam causam.\n     Interrogatus si predicti Andreas et soror Mayfreda vel alii dicebant quando dicta Guillelma deberet resurgere, respondit quod dictus Andreas dicebat quod ipsa debebat resurgere in Pentecoste proxime preterita, sed dicta soror Mayfreda non de tempore, sed dicebat quod ipsa Guillelma bene debebat resurgere.\n     Actum Mediolani in domo fratrum Predicatorum, in cella magna dictorum inquisitorum, coram suprascriptis fratribus Guidone et Raynerio inquisitoribus. Interfuerunt ibi testes, vocati et rogati, fratres Iordanus de Montechucho et Ubertus de Frassanedo, ambo ordinis Predicatorum, .MCCC., die sabbati .XIII. mensis augusti, indictione .XIII. Traditum per suprascriptum Beltramum Salvagnium notarium.\n</561a955b-ad76-446b-8554-ca10455a6e27>\n<680930df-5494-4a4f-8ce6-6ce675920e39>\nQuoddam dictum domine Sibilie de Malcol\u00e7atis\n     Domina Sibilia uxor quondam domini Beltrami Malcol\u00e7ati, civitatis Mediolani Porte Nove, venit coram suprascripto fratre Raynerio inquisitore et, suo sacramento, dixit coram suprascripto inquisitore quod ipsa recordatur quod Andreas Saramita dicebat sibi ab anno uno citra quod soror Mayfreda de Pirovano ordinis Humiliatorum debebat esse Rome, sicut vicarius Spiritus sancti, idest sancte Guillelme, et Rome debebat baptizare Iudeos, Sarracenos et Paganos et debebat habere suos condiscipulos et apostolos Spiritus sancti, sicut Christus habuit suos discipulos et apostolos.\n     Item dixit dicta domina Sibilia quod predicta Mayfreda signavit sibi caput quadam vice quod ipsa domina Sibilia patiebatur dolorem capitis et tunc ipsa domina Sibilia genuflexo osculata fuit manum dicte sororis Mayfrede.\n     Item dixit dicta domina Sibilia quod ipsa vidit pluries alios et alias genuflectentes ante ipsam sororem Mayfredam et osculantes sibi manum, videlicet dominas Petram et Catellam de Oldegardis et Franceschinum Malcol\u00e7atum.\n     Item dixit dicta domina Sibilia quod dicta soror Mayfreda dicebat sibi: \u201cCavete ne dicatis inquisitoribus et fratribus quod ego dicam quod sancta Guillelma est Spiritus sanctus, quia possem de hoc habere brigam\u201d.\n     Actum Mediolani in ecclesia Sancti Eustorgii, coram suprascripto fratre Raynerio inquisitore. Interfuerunt ibi testes, vocati et rogati, fratres Albertus Corbella et Bal\u00e7arrus de Sexto, ambo ordinis Predicatorum, .MCCC., die sabbati .XIII. mensis augusti, indictione .XIII. Traditum per Beltramum Salvagninum notarium officii inquisitionis.\n</680930df-5494-4a4f-8ce6-6ce675920e39>\n<50d40db6-b8af-4ee1-bfd4-a137d5d703ea>\nQuoddam dictum Franceschini Malcol\u00e7ati\n     Franceschinus filius quondam domini Beltrami Malcol\u00e7ati civitatis Mediolani Porte Nove, venit coram suprascripto fratre Raynerio de Pirovano inquisitore, ut supra, et, suo iuramento, dixit coram eo inquisitore quod Andreas Saramita dixit sibi, circa festum Nativitatis Domini proxime preteriti apud domum fratrum Humiliatorum domus Nove de Mediolano, quod soror Mayfreda de Pirovano Rome debebat sedere et baptizare ibi Iudeos et Sarracenos et alias nationes que sunt extra fidem Christi.\n     Item dixit quod aliquando genuflexit coram dicta sorore Mayfreda et osculatus fuit sibi manum, non tamen sicut pape vel episcopo, sed quia credebat eam esse bonam mulierem, et ipsa Mayfreda signabat ipsum et dabat sibi benedictionem suam.\n     Item dixit dictus Franceschinus quod dicta soror Mayfreda dicebat sibi: \u201cSi inquisitores miserint pro te, venias ad me et ego docebo te quid debeas respondere coram eis\u201d.\n     Actum Mediolani in domo fratrum Predicatorum, sub porta brolii dictorum fratrum, coram suprascripto fratre Raynerio inquisitore. Interfuerunt ibi testes, vocati et rogati, fratres Petrus de Marcellinis et Assaldinus Ianuensis, ambo ordinis fratrum Predicatorum, suprascripto anno et die. Traditum per suprascriptum Beltramum notarium.\n</50d40db6-b8af-4ee1-bfd4-a137d5d703ea>\n<302bdb8c-9e97-4134-a0cb-59bffe1a9027>\nQuoddam dictum Andree Saramite\n     Andreas filius quondam Girardi Saramite, civitatis Mediolani Porte Cumane foris, venit coram fratribus Guidone de Cochenato et Raynerio de Pirovano ordinis Predicatorum, inquisitoribus heretice pravitatis in Lombardia et Marchia Ianuensi auctoritate sedis apostolice deputatis, et interrogatus per ipsos inquisitores, sub iuramento et pena quibus tenetur et est inquisitionis officio obligatus, si ipse fuit presens in die et hora mortis Guillelme, que sepulta est apud monasterium Clarevalis, respondit et dixit quod ipse bene presens fuit et credit quod magister Iacobus de Ferno fuit presens et dominus Danixius Cotta fuit similiter presens. Qui dominus Danixius ivit cum dicto Andrea ad marchionem Montisferrati sive ad Amedotum, notarium dicti marchionis, qui daret eis sotietatem ut secure possent portare dictam Guillelmam ad predictum monasterium de Clarevale quia tunc guerra erat inter Mediolanenses et Laudenses.\n     Interrogatus dictus Andreas si ipse recordatur que verba dixerit predicta Guillelma circa horam mortis sue, respondit et dixit quod ipse audivit ab ea Guillelma vel a dominabus que erant ibi, silicet a dominabus Alegrantia de Perusis, Karabella de Toschanis, Bonacossa de Marescho vel ab aliqua earum, et a pluribus aliis, quod ipsa domina Guillelma dixit illis presentibus: \u201cVos credebatis videre quod non videbitis propter incredulitatem vestram\u201d, loquendo dicta Guillelma de quinque plagis quas ipsa Guillelma debuit habuisse in corpore suo, sicut Christus habuit in corpore suo. Credit ipse Andreas, quia vox et fama erat inter devotos et devotas ipsius Guillelme, quod ipsa haberet ipsas plagas in corpore suo et quas plagas devoti et devote ipsius expectabant videre et non viderunt.\n     Interrogatus dictus Andreas si audivit a dicta Guillelma circa tempus mortis sue quod ipsa diceret: \u201cModicum et non videbitis me, et iterum modicum et videbitis me\u201d, respondit et dixit quod ipse non audivit ista verba a dicta Guillelma, sed bene audivit aliqua verba circa ista a magistro Iacobo de Ferno, non tamen qui magister Iacobus dicebat se predicta audivisse a predicta Guillelma.\n     Interrogatus dictus Andreas si ipse unquam dixit domino Beltramo Malcol\u00e7ato vel alicui alii persone, que mortua sit vel viva, quam ipse non nominaverit in aliis dictis suis, quod predicta Guillelma esset Spiritus sanctus et quod ipsa Guillelma esset resurrectura ante generalem resurrectionem et quod ipsa deberet ascendere in celum et quod per eam deberent salvari Iudei et Sarraceni et alia que ipse Andreas dixit de ipsa Guillelma in aliis dictis suis, respondit dictus Andreas quod ipse bene dixit presbitero Mirano de Garbagnate, benefitiali ecclesie Sancti Firmi Mediolanensis, quod ipse Andreas credebat quod dicta sancta Guillelma esset Spiritus sanctus et quod ipsa Guillelma faceret multa similia hiis que fecerat Christus.\n    Interrogatus dictus Andreas si ipse unquam dixit quod dominus papa Bonifatius, qui nunc est, non sit verus papa, respondit quod ipse nunquam dixit hoc.\n    Interrogatus dictus Andreas si dicta Guillelma unquam dixit sibi aperte, explicite vel implicite, per circumlocutionem vel quocunque alio modo, quo ipsa Guillelma vellet dicere vel insinuare quod ipsa esset Spiritus sanctus, respondit quod non.\n    Interrogatus dictus Andreas si ipse unquam dixit alicui quod ipse audivisset a dicta Guillelma vel quod ipsa Guillelma diceret et insinuaret quod ipsa esset Spiritus sanctus, respondit quod non.\n    Interrogatus dictus Andreas si aliquis unquam dixit sibi quod hoc audivisset ab ea Guillelma vel insinuasset quod ipsa esset Spiritus sanctus, respondit quod non.\n    Interrogatus ipse Andreas cum ipse dixerit et scripserit in dicto suo, quod ipsemet scripsit suis manibus, quod archangellus Raffael anuntiavit beate Constantie, matri dicte sancte Guillelme, incarnationem dicte Guillelme, sicut archangellus Gabriel anuntiavit beate Marie incarnationem Christi et quod tali die fuit concepta et tanto tempore stetit in corpore dicte matris sue et quod tali die nata fuit, sicut ipse Andreas scripsit in quodam dicto suo quod ipse dixit coram fratre Guidone inquisitore, unde dictus Andreas habuerat et quomodo scivit hoc, respondit et dixit quod ipse hoc audivit a dicta Guillelma quod ipsa nata erat in Pentecoste et dictus Andreas, loquens aliquando cum sorore Mayfreda de dicta Guillelma, dixerunt inter se quod credebant et videbatur eis quod sic deberet esse: quod sicut archangelus Gabriel nuntiavit beate Marie incarnationem Christi, sic videbatur eis quod arcangelus Raffael nuntiavit domine Constantie regine Boemie incarnationem dicte Guillelme.\n    Interrogatus dictus Andreas si unquam dixit alicui vel credidit quod dicta Guillelma esset maior in gloria divina quam sancta Maria mater Christi vel quam aliquis alius sanctus, respondit et dixit quod ipse nunquam alicui persone hoc dixit, tamen in eo quod ipse Andreas credebat quod dicta Guillelma esset persona Spiritus sancti et esset in ea divina essentia, in tantum credebat quod ipsa Guillelma esset maior in divina gloria quocumque alio sancto, etiam beata Maria, et hoc dixisset nisi timuisset orrorem personarum; sed in quantum vero corpus ipsius Guillelme non erat adhuc glorificatum, non credebat ipsam Guillelmam esse maiorem beata Maria.\n    Interrogatus ipse Andreas si tempore quo dicebat et credebat quod soror Mayfreda debebat sedere et tenere sedem apostolicam in Roma et esse vicarius et loco Spiritus sancti et verus papa sicut beatus Petrus apostolus et sanctissimus pater dominus Bonifatius papa, qui nunc est, fuit et est vicarius et loco Christi, deberet cessare papatus Romane ecclesie et ritus eius, respondit et dixit quod ipse credebat quod dicta soror Mayfreda deberet esse verus papa et habere plenam et veram iurisdictionem et auctoritatem veri pape et quod ipsa deberet esse verus vicarius Spiritus sancti in terra et quod papa et papatus Romane ecclesie, que nunc est, et eius ritus et auctoritatas et curia cardinalium cessare deberent. Et quod dicta soror haberet predictam auctoritatem pape et papatus Romane ecclesie et quod ipsa Mayfreda deberet bapti\u00e7are Iudeos et Sarracenos et omnes alias nationes que sunt extra ecclesiam Romanam que nundum sunt bapti\u00e7ate.\n     Item dixit ipse Andreas quod ipse credebat quod ista quatuor Evangelia \u2013 que nunc sunt in ecclesia Romana \u2013 Ihesu Christi deberent habere statum suum quem nunc habent, quousque dicta soror Mayfreda esset in sede papali Rome et in pacifica et quieta possessione dicte sedis et postquam dicta soror Mayfreda esset in dicta sede pacifice et quiete. Credebat ipse Andreas quod dicta Guillelma, id est Spiritus sanctus, deberet eligere quatuor sapientes, qui tunc scriberent alia quatuor Evangelia, nomine illorum quatuor sapientum, et tunc Evangelia que nunc sunt et eorum doctrina cessare deberet et aliorum apostolorum.\n     Actum Mediolani in domibus officii inquisitionis heretice pravitatis, coram suprascriptis fratribus Guidone et Raynerio inquisitoribus. Interfuerunt ibi testes, vocati et rogati, frater Iordanus de Montecucho, ordinis Predicatorum, et Iohannes filius Ugonis de Colboge de Argentina familiaris dicti fratris Guidonis inquisitoris, .MCCC., die sabbati .XIII. mensis augusti, indictione .XIII. Traditum per Beltramum Salvagnium notarium officii inquisitionis heretice pravitatis.\n</302bdb8c-9e97-4134-a0cb-59bffe1a9027>\n<d60cb5a6-7e0e-4fad-a2b1-e61608af2096>\nAliud dictum Andree\n     Suprascriptus Andreas Saramita venit coram suprascripto fratre Raynerio de Pirovano inquisitore, ut supra, et interrogatus dictus Andreas a suprascripto fratre Raynerio inquisitore, sub debito prestiti iuramenti et pena quibus tenetur officio obligatus, quantum tempus est quod domina Ricadona, mater ipsius Andree mortua est, respondit et dixit quod possunt esse anni .XII. et plus.\n     Interrogatus dictus Andreas si postquam ipsa domina Ricadona mater sua abiuravit omnem heresim coram fratre Mayfredo de Dovaria, tunc inquisitore hereticorum, ipsa domina Ricadona tenuit et habuit ipsam credentiam et fidem quod dicta Guillelma, que sepulta est apud monasterium Clarevalis, Mediolanensis diocesis, esset persona divina Spiritus sancti et in ea esset divina essentia, respondit et dixit quod post dictam abiurationem ipsius matris sue credit ipse Andreas quod predicta sua mater tenuit ipsam credentiam et eam habuit.\n     Interrogatus dictus Andreas quare hoc credit, respondit quia ipsa mater sua conversabatur frequenter cum sorore Mayfreda de Pirovano ordinis Humiliatorum, que soror Mayfreda tenebat et credebat quod dicta Guillelma esset Spiritus sanctus, tamen ex verbis predicte domine Ricadone matris sue hoc non audivit.\n     Item interrogatus si soror Melior de Saramitis domus Humiliatorum de Blassono, soror carnalis dicti Andree, tenuit post suam abiurationem et credidit quod predicta Guillelma esset Spiritus sanctus, respondit et dixit quod ipse credit quod sic, quia frequenter et domestice conversabatur cum predicta sorore Mayfreda que credentiam habebat et docebat quod Guillelma predicta esset vere Spiritus sanctus.\n     Item dixit dictus Andreas quod ante confessionem suam, factam coram fratribus Guidone de Cochenato et Raynerio de Pirovano suprascripto inquisitoribus, scriptam manu sua, credidit quod predicta sancta Guillelma iam resurrexisset cum corpore suo.\n     Interrogatus dictus Andreas ubi ergo nunc stat et stetit dicta Guillelma cum corpore suo post resurrectionem suam antequam deberet ascendere et ascendat in cellum, respondit et dixit quod post resurrectionem dicte Guillelme ipsa Guillelma stetit cum corpore suo ubicumque voluit sive in sepulcro quo sepulta fuit sive ubicumque alibi voluerit, sicut Christus cum corpore suo stetit ubi voluit et illi qui cum Christo surrexerunt ante Christi ascensionem, et sicut Christus apparuit interpolatim nunc Marie Magdelene, nunc discipulis eius et Petro et sic de aliis Christi apparitionibus, ita dicta Guillelma dicebatur per predictos devotos suos quod ipsa interdum cum corpore apparuisset suis devotis.\n     Interrogatus dictus Andreas quibus devotis apparuit dicta Guillelma, respondit dictus Andreas quod ipse audivit a predicta domina Ricadona, matre sua, quod ipsa Guillelma apparuit cum corpore suo predicte domine Ricadone in ecclesia monasterii Sancti Simpliciani Mediolanensis.\n     Interrogatus quantum est quod hoc audivit a dicta domina Ricadona matre sua, respondit et dixit quod ipse audivit hoc a dicta domina Ricadona matre sua quasi statim post mortem sancte Guillelme, antequam ipsa domina Ricadona abiurasset heresim coram suprascripto fratre Mayfredo de Dovaria inquisitore.\n     Item dixit dictus Andreas quod audivit a dicta sorore Mayfreda quod dicta Guillelma cum corpore apparuit predicte sorori Mayfrede.\n     Item dixit dictus Andreas quod vidit pluries quod Albertonus de Novate et magister Beltramus de Ferno et Filixinus Karentanus et Simoninus Collionus et Franceschinus Malcol\u00e7atus et Ottorinus et Franceschinus fratres, filii domini Gasparri de Garbagnate, osculati fuerunt manum et pedem predicte sorori Mayfrede et etiam dictus Andreas osculatus fuit eidem sorori manum.\n     Item dixit dictus Andreas quod ipse vidit plures dominas que osculate fuerunt manum predicte sorori Mayfrede, videlicet dominam Sibiliam de Malcol\u00e7atis et dominam Aydelinam et dominam Bellacaram de Karentanis et dominas Petram et Katellam de Oldegardis. Et dixit dictus Andreas quod ipse credit quod domina Felix, uxor quondam domini Frangini de Casate, et plures alie de devotis dicte Guillelme fuerint osculate manus dicte sorori Mayfrede.\n     Actum Mediolani in dominibus officii inquisitionis heretice pravitatis, coram suprascripto fratre Raynerio inquisitore. Interfuerunt ibi testes, vocati et rogati, fratres Iordanus de Montecucho et Ubertus de Fraxanedo, ambo ordinis Predicatorum, .MCCC., die. martis .XVI mensis augusti, indictione .XIII. Traditum per suprascriptum Beltramum notarium.\n</d60cb5a6-7e0e-4fad-a2b1-e61608af2096>\n<ae6a16bd-a0fc-4873-a70c-c07a8fcfb8d8>\nDictum presbiteri Mirani\n    Presbiter Miranus de Garbagnate, benefitialis ecclesie Sancti Firmi civitatis Mediolani, comparuit coram fratre Guidone de Cochenato ordinis Predicatorum inquisitore, ut supra, et dixit dictus presbiter Miranus, suo iuramento, quod quando domina Guillelma, que sepulta est apud monasterium Clarevalis, portata fuit in Clarevale, post mensem unum vel circa, ipso presbitero Mirano presente et coadiuvante, Andreas Saramita fecit trahi et traxit dictam Guillelmam de monumento in cassam unam et fecit portari eam Guillelmam in ecclesia fratrum conversorum de Clarevale et ibi, presentibus multis fratribus, clericis et conversis, fecit lavari eam Guillelmam de aqua et vino simul mistis, et dictus Andreas recolegit ipsam lavaturam dicens quod de ipsa aqua fieret crisma ad crismandum devotos et devotas dicte Guillelme. Et ipsam aquam fecit portari in Mediolano ad domum sororum domus de Blassono, ubi habitabat soror Mayfreda de Pirovano, et de ipsa aqua dictus presbiter Miranus vidit plures inungi super infirmitatibus per suprascriptam sororem Mayfredam de Pirovano vel quod ipsa soror Mayfreda dabat eis de illa aqua. Et dixit dictus presbiter Miranus quod aqua illa posita fuit in altari sororum dicte domus de Blassono.\n    Item dixit dictus presbiter Miranus quod, postquam ipsa Guillelma fuit lavata, ut supra, dictus Andreas vestivit eam Guillelmam de una camisia laborata de sita et de uno scapulario de lana alba quod dedit sibi donus Gratiadeus de Opreno monachus Clarevalis, et ipse Andreas emit postea unum scapularium novum dicto dono Gratiadeo loco illius.\n    Actum Mediolani in domo fratrum Predicatorum, in camera ubi fit officium inquisitionis heretice pravitatis, coram suprascripto fratre Guidone inquisitore. Interfuerunt ibi testes, vocati et rogati, frater Leonardus Pergamensis, ordinis Predicatorum, et Mayfredus filius quondam ser Guarnerii de Cera, civitatis Mediolani Porte Ticinensis foris, .MCCC., die martis .XVI. mensis augusti, indictione .XIII. Traditum per Beltramum Salvagnium notarium officii inquisitionis.\n</ae6a16bd-a0fc-4873-a70c-c07a8fcfb8d8>\n<61d8596c-02f1-4db1-80d0-c616de474598>\nIuramentum et obligatio domini Bonadei Karentani\n     Dominus Bonadeus filius quondam domini Anselmi Karentani, civitatis Mediolani Porte Romane, comparuit coram suprascripto fratre Raynerio de Pirovano inquisitore, ut supra, et iuravit stare mandatis ecclesie et inquisitorum et dicere veritatem de se et de aliis et se obligavit et renuntiavit in omnibus et per omnia, sub pena librarum .XXV. imperialium, et cetera, secundum modum et formam officii inquisitionis sibi diligenter expositam et expressam.\n     Actum in dicta camera, ut supra, coram suprascripto fratre Raynerio inquisitore. Testes fuerunt ibi vocati et rogati fratres Crescinus Camugia et Anselminus de Castano, ambo ordinis Predicatorum conversi, suprascripto anno et indictione, die mercurii .XVII., mensis augusti. Traditum per suprascriptum Beltramum notarium.\n</61d8596c-02f1-4db1-80d0-c616de474598>\n<409406cf-0cda-4946-84be-f5bcd9feedf6>\nDictum suprascripti domini Bonadei\n     Interrogatus dictus dominus Bonadeus a suprascripto fratre Guidone inquisitore, sub debito prestiti iuramenti et pena quibus tenetur et est inquisitionis officio obligatus, si cognovit dominam Guillelmam sepultam apud monasterium Clarevalis, respondit quod sic et vidit eam semel tantum in camera illius Guillelme in parrochia Sancti Petri ad Ortum Mediolani per annum unum et dimidium antequam ipsa Guillelma moreretur. Que Guillelma dixit eidem domino Bonadeo: \u201cCaveatis vobis a periuriis et deceptionibus et usuris\u201d et similia, et nullum aliud verbum audivit ab ea Guillelma.\n     Interrogatus dictus dominus Bonadeus si unquam audivit ab Andrea Saramita vel a sorore Mayfreda de Pirovano vel a domina Bellacara uxore dicti domini Bonadei vel a filio vel filiabus suis vel ab aliqua alia persona quod predicta Guillelma esset Spiritus sanctus, tertia in divina Trinitate persona, et quod per eam Guillelmam Iudei et Sarraceni essent salvandi et quod ipsa Guillelma deberet resurgere cum corpore et visibiliter ascendere in celum in presentia et conspectu amicorum et devotorum suorum et dimittere predictam sororem Mayfredam suum vicarium in terra, respondit ad omnia et singulatim quod non.\n     Item dixit dictus dominus Bonadeus quod semel tantum fuit in predicatione quam fatiebat donnus Marchixius de Veddano, monachus dicti monasterii de Clarevale, iuxta portam dicti monasterii, in die qua celebratur festum dicte Guillelme de mense augusti, in qua predicatione erant plus quam centum viginti novem persone inter masculos et feminas. Qui dominus Marchixius predicabat et dicebat quod dicta Guillelma fuerat persona bone vite et honeste conversationis et quod ipsa Guillelma fecerat certa miracula.\n     Interrogatus dictus dominus Bonadeus si fecit imponi nomina filiorum suorum et filiarum suarum Filixolus et Filixola post predictam Guillelmam que primo nominata est Felix, respondit non.\n     Interrogatus dictus dominus Bonadeus si ipse sciebat vel credebat quod uxor sua et filius et filie eius crederent quod ipsa Guillelma esset Spiritus sanctus, respondit quod non.\n     Actum ut supra, coram suprascripto fratre Raynerio inquisitore. Interfuerunt ibi testes, vocati et rogati, fratres Iohannes de Carbonate et Federicus de Bernadigio, ambo ordinis Predicatorum, die mercurii .XVII. mensis augusti, .MCCC., indictione .XIII. Traditum per suprascriptum Beltramum Salvagnium notarium officii inquisitionis.\n</409406cf-0cda-4946-84be-f5bcd9feedf6>\n<d17708dc-18db-4183-aed2-4e0cbe044b03>\nAbiuratio et obligatio domine Iohanne uxoris Ambrosii de Massallia\n     Domina Iohanna filia domini Bonadei Karentani et uxor Ambrosii de Massallia, civitatis Mediolani Porte Romane, comparuit coram fratre Raynerio de Pirovano ordinis Predicatorum inquisitore, ut supra, et abiuravit omnem heresim, credendam, receptationem et defensionem heretice pravitatis et iuravit dicere veritatem de se et de aliis et stare mandatis ecclesie et inquisitorum, sub pena librarum .XXV. imperialium, et se obligavit et renuntiavit in omnibus et per omnia secundum modum et formam officii inquisitionis sibi diligenter expositam et expressam.\n     Actum Mediolani in ecclesia Sancti Eustorgii fratrum Predicatorum, coram suprascripto fratre Raynerio de Pirovano inquisitore. Interfuerunt ibi testes, vocati et rogati, fratres Philippus de Mel\u00e7o et Bal\u00e7arrus de Sexto, ambo ordinis Predicatorum, .MCCC., die mercurii .XVII. mensis augusti, indictione .XIII. Traditum per Beltramum Salvagnium notarium officii inquisitionis.\n</d17708dc-18db-4183-aed2-4e0cbe044b03>\n<f8eb1354-b83e-40ac-a2c0-527b88e5f58f>\nDictum predicte domine Iohanne\n     Interrogata dicta domina Iohanna a suprascripto fratre Raynerio inquisitore, sub iuramento et pena quibus tenetur et est inquisitionis officio obligata, si vidit dominam Guillelmam sepultam apud monasterium Clarevalis et ibi veneratur, respondit quod ipsa bene vidit eam et fuit sibi locuta, et erat ipsa Guillelma domina que loquebatur bona verba et honesta et religiosa.\n     Interrogata si ipsa audivit ab ipsa Guillelma vel ab aliqua alia persona quod dicta Guillelma esset Spiritus sanctus, respondit et dixit quod hoc non audivit ab ipsa Guillelma, sed bene audivit ab Andrea Saramita quod ipsa Guillelma erat Spiritus sanctus.\n     Interrogata dicta domina Iohanna ubi hoc audivit a dicto Andrea, respondit quod audivit hoc in via eundo de Mediolano in Clarevaliem cum predicto Andrea.\n     Interrogata si audivit ab aliqua persona quod dicta Guillelma deberet resurgere ante generalem resurrectionem et visibiliter ascendere in celum cum corpore suo in presentia et conspectu amicorum et devotorum suorum et quod per ipsam Guillelmam deberent Iudei et Sarraceni reddimi et salvari, ad predicta omnia et singula respondit quod non.\n     Interrogata dicta domina Iohanna si ipsa credebat quod ipsa Guillelma esset Spiritus sanctus sicut sibi dicebat dictus Andreas, respondit quod non.\n     Interrogata dicta domina Iohanna quis eam docuit et induxit ad devotionem dicte domine Guillelme, respondit quod domina Bellachara mater sua et quedam alia mulier nomine Fioriana vicina sua, que mortua est, induxerunt eam dominam Iohannam ad devotionem dicte Guillelme.\n     Interrogata quantum tempus est quod ipsa audivit a dicto Andrea quod dicta Guillelma erat Spiritus sanctus, respondit quod potest esse medius annus et plus.\n    Interrogata si postquam audivit predicta verba a dicto Andrea dedit eidem Andree suum auxilium vel favorem vel si cum ipso Andrea postea fuit in Clarevalem vel si fuit cum eo Andrea in aliquo convivio et cum aliis devotis Guillelme predicte in reverentiam et devotionem ipsius Guillelme, respondit ad omnia et singula quod non.\n    Item dixit ipsa domina Iohanna quod fuit in predicatione ipsius sancte Guillelme facta in Clarevale per unum monachum predicti monasterii, cuius nomen ignorat, qui quidem monachus comendabat dictam sanctam Guillelmam de sancta et honesta vita et comendabat et predicabat miracula eius.\n    Actum ut supra, coram suprascripto fratre Raynerio inquisitore, presentibus suprascriptis testibus. Suprascripto anno, die et indictione. Traditum per suprascriptum Beltramum notarium ut supra.\n</f8eb1354-b83e-40ac-a2c0-527b88e5f58f>\n<a69b5710-8eb2-42b2-9edf-c2c3db31d9d4>\nAbiuratio et obligatio domine Iacobe uxoris Conradi de Coppa\n    Domina Iacoba filia domini Bonadei Karentani et uxor Conradi de Coppa, civitatis Mediolani, comparuit coram fratre Raynerio de Pirovano ordinis Predicatorum inquisitore, ut supra, et abiuravit omnem heresim, credentiam, favorem, defensionem et receptationem heretice pravitatis et iuravit stare mandatis ecclesie et inquisitorum et dicere veritatem de se et de aliis, sub pena librarum .XXV. imperialium, et se obligavit et renuntiavit in omnibus et per omnia secundum modum et formam officii inquisitionis sibi diligenter expositam et expressam\n    Actum in ecclesia Sancti Eustorgii fratrum Predicatorum de Mediolano, coram suprascripto fratre Raynerio inquisitore. Interfuerunt ibi testes, vocati et rogati, fratres Philippus de Mel\u00e7o et Bal\u00e7arrus de Sexto, ambo ordinis Predicatorum. Suprascripto anno et die et indictione. Traditum per suprascriptum Beltramum notarium.\n</a69b5710-8eb2-42b2-9edf-c2c3db31d9d4>\n<2fdb1fdb-0e0c-41d9-b9b3-4891615b4fdb>\nDictum suprascripte domine Iacobe\n     Interrogata dicta domina Iacoba a suprascripto fratre Raynerio inquisitore, sub debito prestiti iuramenti et pena quibus tenetur et est inquisitionis officio obligata, si ipsa cognovit Guillelmam, que sepulta est apud monasterium Clarevalis Mediolanensisi diocesis, respondit et dixit quod sic, et erat ipsa domina Iacoba testis etatis annorum .XII. vel idcirca quando mortua est dicta Guillelma. Et dixit dicta domina Iacoba quod ipsa audivit a Guillelma verba bone et honeste instructionis et devotionis, et nunquam audivit ipsa domina Iacoba ab ea Guillelma quod ipsa diceret quod esset Spiritus sanctus.\n     Interrogata ipsa domina Iacoba si unquam audivit ab aliqua alia persona quod ipsa Guillelma esset Spiritus sanctus et quod ipsa deberet resurgere ante generalem resurrectionem et ascendere in celum cum corpore suo, videntibus suis discipulis, devotis et amicis, et quod ipsa deberet mittere illis Spiritum sanctum, et quod deberet dimittere sororem Mayfredam de Pirovano suum vicarium in terra, et quod per ipsam Guillelmam Iudei et Sarraceni deberent reddimi et salvari, et quod deberet cantari missa ad sepulcrum ipsius Guillelme per ipsam sororem Mayfredam vel per Franceschinum Malcol\u00e7atum vel per aliquam aliam personam de devotis ipsius Guillelme, respondit ad omnia et singula predicta quod non.\n     Item dixit dicta domina Iacoba quod ipsa fuit pluries in predicatione que fiebat in Clarevale in festo ipsius per monachos de Clarevalle, qui monachi comendabant ipsam Guillelmam dicendo quod ipsa Guillelma erat bone et sancte vite et honeste conversationis et quod ipsa Guillelma fecerat multa miracula, etiam in fratribus dicti monasterii infirmis.\n     Interrogata dicta domina Iacoba qui fuerunt illi monachi qui predicta predicabant, respondit quod ipsa non cognoscebat eos.\n     Item dixit dicta domina Iacoba quod ipsa habuit spetialem reverentiam et devotionem ad ipsam sanctam Guillelmam et quod ipsa pluries fuit in conviviis que fiebant in domo domine Karabelle de Toschanis per devotos ipsius sancte Guillelme et in honorem et devotionem et reverentiam eius. Et dixit dicta domina Iacoba quod ipsa pro ipsis conviviis nichil expendit, sed credit quod dicta domina Karabella et dictus Andreas Saramita fatiebant expensas pro predictis conviviis.\n     Item dixit dicta domina Iacoba quod nunquam credidit nec modo credit quod Guillelma predicta fuerit vel sit Spiritus sanctus, divina substantia vel persona.\n    Actum Mediolani in dicta ecclesia, coram suprascripto fratre Raynerio inquisitore. Interfuerunt ibi testes, vocati et rogati, fratres Philippus de Melzo et Bal\u00e7arrus de Sexto, ambo ordinis Predicatorum, .MCCC., die mercurii .XVII. mensis augusti, indictione tertiadecima. Traditum per Beltramum Salvagnium notarium officii inquisitionis hereticorum.\n</2fdb1fdb-0e0c-41d9-b9b3-4891615b4fdb>\n<e3ded96d-05aa-4097-8f97-7e8d4cc467e1>\nQuoddam dictum sororis Mayfrede de Pirovano\n    Soror Mayfreda de Pirovano ordinis Humiliatorum domus de Blasono Mediolani, constituta coram fratre Guidone de Cochenato ordinis Predicatorum, inquisitore heretice pravitatis in Lombardia et Marchia Ianuensi auctoritate sedis apostolice deputato. Quia in quodam dicto suo quod ipsa dixerat coram suprascripto inquisitore die sabbati .VI. mensis augusti, suprascripto anno, dixerat se male dixisse et non dixisse veritatem, item in alio dicto suo, dicto quod ipsa dixerat coram predicto inquisitore suprascripto anno, die martis .XVIIII. mensis aprilis, et item in uno alio dicto quod soror Mayfreda dixit coram eodem inquisitore, suprascripto anno, die martis secundo mensis augusti, modo interrogata dicta soror Mayfreda a suprascripto fratre Guidone inquisitore, sub debito iuramenti et pena quibus tenetur et est inquisitionis officio obligata, si ipsa recognoscit se deierasse ex certa scientia in suprascriptis dictis suis, respondit quod sic.\n    Interrogata quare non dixit tunc veritatem, respondit quod ipsa non dixit tunc veritatem tantum propter simplicitatem et etiam tantum propter timorem offendendi alios devotos et devotas sancte Guillelme, que sepulta est apud monasterium Clarevalis.\n    Interrogata dicta soror Mayfreda si ipsa dixit Andree Saramite et magistro Iacobo de Ferno et aliis devotis dicte Guillelme quod ipsi non deberent dicere veritatem coram inquisitore si ipsi interrogarentur ab ipso, respondit quod sic, quia ipsa credebat et dicebat, quod si veritas inveniretur, quod ipsa et alii haberent inde tribulationem.\n    Et dixit ipsa soror Mayfreda quod ipsa credit quod alii devoti plus tacuerunt veritatem et dixerunt falsitatem propter ipsam sororem Mayfredam et causa ipsius sororis Mayfrede, quam propter aliquam aliam personam vel causa alicuius alterius persone.\n    Interrogata dicta soror Mayfreda cui plus attendebant isti devoti et devote dicte Guillelme an ad ipsam sororem Mayfredam, an ad ipsum Andream Saramitam, respondit quod ipsi devoti bene attendebant ad ipsum Andream, sed plus attendebant ad illam sororem Mayfredam.\n    Interrogata dicta soror Mayfreda si omnes ille persone, quas ipsa nominavit in predicto dicto suo, quod ipsa dixit die sabbati .VI. augusto proxime preterito, fuerunt docte et instructe per ipsam sororem Mayfredam quod ipse crederent quod dicta Guillelma erat Spiritus sanctus et quod in ea Guillelma erat divina substantia et quod ipsa debebat resurgere ante generalem resurrectionem et quod ipsa debebat ascendere in celum visibiliter et quod per ipsam Guillelmam deberent salvari Iudei et Pagani et Sarraceni, sicut ipsa soror Mayfreda coram suprascripto inquisitore in predicto dicto suo dixit se audivisse a dicto Andrea, respondit quod ad credendum omnia predicta ipsa Mayfreda docuit, instruxit et induxit omnes illas personas, quas ipsa nominavit in suprascripto dicto suo et ipsa soror Mayfreda ita credebat et in omnibus in quibus ipsa dixit contrarium, confitetur se deierasse ex certa scientia.\n    Interrogata ipsa Mayfreda si dictus Andreas loquendo sibi aliquando dicebat sibi unde habuisset istam doctrinam, respondit quod dictus Andreas aliquando dicebat sibi de angellis et de libero arbitrio et de similibus.\n    Interrogata ipsa soror Mayfreda si ipsa fecit letanias et ritimos de Spiritu sancto, idest sancta Guillelma, respondit quod sic, et intellectus suus erat dirrigere sermonem ad ipsam sanctam Guillelmam; et dixit dicta soror Mayfreda quod ipsa sancta Guillelma post mortem suam apparuit ipsi sorori Mayfrede, ut sibi videbatur, et dixit quod dicta sancta Guillelma instruxit ipsam sororem Mayfredam ad predicta fatienda.\n    Actum in civitate Mediolani in ecclesia fratrum Humiliatorum domus de Marliano Porte Ticinensis, coram suprascripto fratre Guidone inquisitore. Interfuerunt ibi testes, vocati et rogati, frater Iordanus de Montechucho ordinis Predicatorum et frater Conradus de Migloe domus Humiliatorum de Mirasole. Die sabbati .XX. mensis augustis, .MCCC., indictione .XIII. Traditum per Beltramum Salvagnium, civitatis Mediolani Porte Nove, notarium officii inquisitionis heretice pravitatis.\n</e3ded96d-05aa-4097-8f97-7e8d4cc467e1>\n<e6465c26-a97b-4743-9b38-f3ad336fa279>\nQuoddam dictum Andree Saramite\n     Andreas filius quondam Girardi Saramite, civitatis Mediolani burgi Porte Cumane foris, constitutus coram fratre Raynerio de Pirovano ordinis Predicatorum, inquisitore heretice pravitatis in Lombardia et Marchia Ianuensi auctoritate sedis apostolice deputato, interrogatus dictus Andreas a suprascripto fratre Raynerio inquisitore, sub iuramento et penis quibus tenetur et est inquisitionis officio obligatus, unde ipse habuit et a quibus vel a quo seu a qua doctus et instructus de erroribus suis quos ipse confessus fuit coram fratribus Guidone de Cochenato et Raynerio de Pirovano, inquisitoribus predictis, et quos errores ipse Andreas scripsit sua propria manu, respondit et dixit quod ipse habuit fundamentum et originem predictorum errorum a domina Guillelma, que sepulta est apud monasterium Clarevalis, Mediolanensis diocesis; que Guillelma dicebat ipsi Andree quod ipsa descenderat de celo cum lumine et fulgore magno quando descendit super lapidem marmoreum, ut dixit ipse Andreas et scripsit in alio dicto suo, et que Guillelma dicebat eidem Andree quod ipsa erat Spiritus sanctus et quod ipsa debebat resurgere ante generalem resurrectionem et quod ipsa debebat ascendere in celum visibiliter et mittere Spiritum sanctum sive precedere suis devotis, discipulis et amicis, et quod ipsa Guillelma debebat reddimere Iudeos et Sarracenos, et alios errores similiter dixit ipse Andreas quod eos habuit a dicta Guillelma quantum ad substantiam et fundamentum ipsorum errorum. Tamen ex suo ingenio et inventione multa superaddidit et invenit et multas eorum circumstantias finxit ad ornatum et credulitatem predictorum errorum.\n     Item dixit predictus Andreas quod ipse credit quod soror Mayfreda de Pirovano similiter audivit a predicta Guillelma predictos errores, videlicet quod ipsa Guillelma erat Spiritus sanctus et de isto errore et de aliis erroribus suprascriptis credit pro certo quod ipsa soror Mayfreda instructa fuit ab eadem Guillelma.\n    Interrogatus dictus Andreas a suprascripto inquisitore quare hoc credit, respondit et dixit quia audivit hoc a dicta sorore Mayfreda pluries, videlicet quod ipsa Guillelma dixerat ipsi sorori Mayfrede quod ipsa Guillelma erat Spiritus sanctus et alios errores similiter audivit dicta soror Mayfreda a predicta Guillelma, ut ipsa soror Mayfreda dicebat dicto Andree.\n    Actum Mediolani in domibus officii inquisitionis heretice pravitatis, coram suprascripto fratre Raynerio inquisitore. Interfuerunt ibi testes, vocati et rogati, fratres Iacobus de Gluxiano et Nicola de Varena, ambo ordinis Predicatorum, MCCC., die lune vigesimo secundo mensis augusti, indictione .XIII. Traditum per suprascriptum Beltramum Salvagnium notarium ut supra.\n</e6465c26-a97b-4743-9b38-f3ad336fa279>\n</c69cf380-bef7-4eb1-8e30-a090e10b474b>\n<c1b832b9-3b8e-4d5c-a455-cd1f471ade32>\n<ed5c4db4-c5ba-4bc8-a33f-927cbf432a3e>\nIII Quaternus imbriviaturarum Beltrami Salvagnii, civitatis Mediolani Porte Nove notarii, factarum coram fratribus Guidone de Cochenato et Raynerio de Pirovano, inquisitoribus hereticorum.\n</ed5c4db4-c5ba-4bc8-a33f-927cbf432a3e>\n<3649ca0a-a048-46df-b55b-27912fa895ee>\nConsilium sororis Iacobe de Nova\n    In nomine Domini, amen. Anno a nativitate Eiusdem millesimo trecentesimo, die martis vigesimo tertio mensis augusti, indictione tertiadecima. In pallatio curie archiepiscopatus Mediolanensis ibique convocatis et presentialiter congregatis infrascriptis dominis ad requisitionem venerabilis patris domini Francisci, Dei et apostolice sedis gratia sancte Mediolanensis ecclesie archiepiscopi, et fratrum Guidonis de Cochenato et Raynerii de Pirovano, amborum ordinis Predicatorum, inquisitorum heretice pravitatis in Lombardia et Marchia Ianuensi a dicta sede apostolica deputatis, videlicet domino Bernardo de Talentis episcopo Laudensi, et dominis Obigone de Buxnate archidiacono ecclesie Maioris Mediolanensis, et Matheo Vicecomite preposito de Dexio, et Nergoe de Sexto et Obigone de Bernadigio preposito de Vicomercato, et Mayfredo Litta, omnnibus ordinariis dicte ecclesie Mediolanensis, et dominis Gabriele de Uxeletis, Guidone Stampheo, Mayfredo de Grepa, Iacobo Cutica et Bellono Mora, omnibus in utroque iure peritis, ipsis omnibus primo admnonitis per suprascriptum dominum archiepiscopum, ut constat per admonitionem scriptam in quaterno Mayfredi de Cera notarii officii inquisitionis, suprascripto anno, die lune proxime preterito, et ibi lectis et recitatis quibusdam processibus et inquisitionibus factis per predictos fratres Guidonem et Raynerium inquisitores, vel per alterum eorum, de beneplacito et consensu suprascripti domini archiepiscopi et coram predictis omnibus et singulis seriose manifestatis et examinatis et integraliter explicatis, secundum formam traditam a sanctissimo patre domino Bonifatio papa octavo, diocesano et inquisitoribus heretice pravitatis et ab ipsis domino archiepiscopo et inquisitoribus super predictis processibus et inquisitionibus, petito et requisito consilio predictorum, tandem uniformiter et concorditer, nemine discrepante, dixerunt et consuluerunt quod soror Iacoba de Bassanis de Nova ordinis Humiliatorum, domus de Blassono site in civitate Mediolani prope pontem veterem Brayde Guertii, potest et debet iudicari heretica in abiuratam heresim et relapsa et in abiuratam recidiva, et ipsam fore, sine aliqua audientia, seculari iuditio relinquendam.\n     Actum in predicto pallatio, coram omnibus suprascriptis.\n</3649ca0a-a048-46df-b55b-27912fa895ee>\n<f62d3409-029a-408e-843e-678e6a965f21>\nQuoddam dictum magistri Beltrami de Ferno\n     Magister Beltramus, fixicus, filius magistri Iacobi de Ferno, civitatis Mediolani Porte Vercelline, citatus per Bal\u00e7arrum de Monteorfano servitorem officii inquisitionis de mandato fratrum Guidonis de Cochenato et Raynerii de Pirovano, amborum ordinis Predicatorum, inquisitorum heretice pravitatis in Lombardia et Marchia Ianuensi auctoritate sedis apostolice deputatorum, et interrogatus dictus magister Beltramus ab ipsis inquisitoribus, sub iuramento et pena quibus ipse tenetur et est inquisitionis officio obligatus, si aliquis dixit ipsi magistro Beltramo quod frater Guido de Cochenato ordinis Predicatorum inquisitor, nec aliquis alius inquisitor, non possit facere officium inquisitionis in Mediolano nec eius districtu, respondit quod sic, quia quando Andreas Saramita fuit citatus ex parte predicti fratris Guidonis inquisitoris, ipse magister Beltramus testis et dictus Andreas Saramita iverunt ad domum fratrum Minorum de Mediolano et habuerunt consilium cum fratre Daniele de Ferno ordinis Minorum, qui frater Daniel, inter cetera, dixit dictis magistro Beltramo et Andree quod frater Guido de Cochenato nec alii inquisitores non poterant facere officium inquisitionis in Mediolano nec eius districtu, et de hoc inquirerent a fratre Pagano de Petrasancta qui habebat litteras domini pape bullatas continentes quod dicti inquisitores erant cassati vel suspensi ab officio inquisitionis in Mediolano et districtu; et, si ipsi non invenirent dictas litteras apud dictum fratrem Paganum, reddirent ad ipsum fratrem Danielem qui quereret si dicte littere erant in domo sua, idest fratrum Minorum; qui quidem Andreas et magister Beltramus quesierunt ipsas litteras apud dictum fratrem Paganum et apud notarium dicti fratris Pagani et apud notarium domini archiepiscopi Mediolanensis, sicut eos instruxerat dictus frater Paganus et tandem, cum non invenissent dictas litteras, iterum reddierunt ad domum dicti fratris Pagani et invenerunt quod ipse habebat dictas litteras et ordinaverunt ire sequenti die in mane ad domum fratrum Minorum; et ipse frater Paganus cum dictis litteris ivit ad domum fratrum Minorum, ubi simul fuerunt predicti magister Beltramus et Andreas et frater Daniel et frater Paganus; et lectis ibi dictis litteris inter eos, ipse frater Daniel dixit quod ipse non dubitabat quod fratres Predicatores inquisitores nec alii inquisitores non poterant facere officium inquisitionis nec se intromitere de officio inquisitionis in civitate et districtu Mediolani, et quod ipse Andreas nec alii qui citarentur non tenebantur comparere coram inquisitoribus, et si comparerent, deberent dicere ipsis inquisitoribus quod ipsi facerent sibi fidem quomodo ipsi inquisitores possunt facere officium in Mediolano et districtu; et in fine dixit dictus frater Daniel eis: \u201cHabete tamen consilium cum aliquo sapiente\u201d; et eadem verba et similia dicebat et affirmabat predictus frater Paganus et dicebat dictus frater Paganus eis quod esset sibi carum ad valorem librarum .XXV., si ipse haberet vel habere posset pro certo per instrumentum quod inquisitores intromitterent se de officio, quia, si ipse haberet hoc, mitteret ad curiam et causa sua esset terminata.\n    Interrogatus dictus magister Beltramus testis a suprascriptis inquisitoribus, sub iure et penis quibus tenetur officio obligatus, si predictus frater Paganus sciebat quod predictus Andreas fuerat citatus per inquisitores pro causa domine Guillelme, que sepulta est apud monasterium Clarevalis, que causa examinabatur per ipsos inquisitores, respondit et dixit quod sic, quia ipse magister Beltramus et dictus Andreas dixerunt ipsi fratri Pagano quod pro causa dicte Guillelme fuerat citatus dictus Andreas.\n    Item dixit dictus magister Beltramus testis quod dictus frater Paganus de Petrasancta dixit eisdem magistro Beltramo et Andree, rogando eos non solum semel sed pluries, quod ipsi procurarent habere per aliquem modum certitudinem quod inquisitores facerent officium inquisitionis et de hoc, quando ipsi haberent certitudinem, facerent ipsi fratri Pagano fidem, quia ipse frater Paganus audiens quod inquisitores fecerant comburi quendam apud Balsemum, ipse frater Paganus miserat illuc ad inquirendum et habendum veritatem si fecerant ibi officium, sed habere non potuit et etiam ad alia plura loca, sed nunquam habere potuit veritatem nec certitudinem quod officium facerent vel fecissent.\n    Item dixit dictus magister Beltramus testis quod, quando ipse et dictus Andreas habuerunt et sciverunt quod dictus frater Paganus habebat dictas litteras, ipsi dixerunt domino abbati de Clarevale et dono Marchixio de Veddano, monacho monasterii de Clarevale, quod dictus frater Paganus habebat ipsas litteras et petiverunt consilium ab eis quod ipsi habebant facere; et ipsi dominus abbas et donus Marchixius dixerunt ipsi magistro testi et Symonino Colliono quod ipsi procurarent habere dictas litteras vel transcriptum earum; et ipse magister Beltramus testis et dictus Symoninus procuraverunt cum notario dicti fratris Pagani, de voluntate et mandato illius fratris Pagani, quod ille notarius transcripsit eis dictas litteras et, cum ipsi habuerunt illud transcriptum, dederunt illud dictis domino abbati et dono Marchixio; qui abbas et donus Marchixius dixerunt quod volebant ire ad dominum archiepiscopum ad castrum suum de Cassano et procurare cum eo quod inquisitionem quam fatiebant inquisitores super causa dicte domine Guillelme traheret ad se; et iverunt et secum portaverunt dictum transcriptum, et, quando dicti dominus abbas et donus Marchixius rediverunt, ipse donus Marchixius dixit ipsi magistro Beltramo testi quod dominus archiepiscopus bene intromitteret se de inquisitione predicta vel per se, vel cum inquisitoribus.\n    Actum Mediolani in domo fratrum Predicatorum, in camera, ubi fit officium inquisitionis heretice pravitatis, coram suprascriptis fratribus Guidone et Raynerio inquisitoribus. Interfuerunt ibi testes, vocati et rogati, fratres Ardicus Gambarus et Tiberius Pictor, ambo ordinis Predicatorum. Die lune .XXVIIII. mensis augusti, .MCCC., indictione .XIII. Traditum per Beltramum Salvagnum notarium officii inquisitionis heretice pravitatis.\n</f62d3409-029a-408e-843e-678e6a965f21>\n<9b294b41-65b8-4eac-882f-f0e6ab40a191>\nDictum domine Dionese de Novate\n      Domina Dionese uxor quondam domini Iacobi de Novate, civitatis Mediolani Porte Nove, constituta coram fratre Guidone de Cochonato ordinis Predicatorum inquisitore, ut supra, que domina suo iuramento dixit quod ab anno uno citra Andreas Saramita et soror Mayfreda de Pirovano dixerunt multotiens et coram multis quod sanctissimus pater dominus Bonifatius papa non erat verus papa, quia factus fuerat et fecerat semetipsum vivente alio papa.\n      Item dixit dicta domina Dionese quod ipsa dedit dicto Andree libras .CL .tertiolorum: de quibus denariis dictus Andreas debebat expensare libras .C. tertiolorum in paramentis et ornamentis domine Guillelme et alias libras .L. tertiolorum debebat tenere penes se ad petitionem dicte domine et dare sibi illos denarios quotienscumque eos voluerit et proficuum illarum librarum .L. tertiolorum; et modo quod ipsa domina petebat illos denarios invenit quod ipse Andreas expensaverat omnes illos denarios, exceptis libris .XIII. tertiolorum.\n      Actum Mediolani in domo fratrum Predicatorum prope portam pasquarii, coram dicto fratre Guidone inquisitore. Testes fuerunt ibi vocati et rogati fratres Leonardus Pergamensis et Petrinus Ferrarius, ambo ordinis Predicatorum, suprascripto anno et die. Traditum per suprascriptum notarium.\n</9b294b41-65b8-4eac-882f-f0e6ab40a191>\n<5e9799c5-f684-4b62-925a-a480b51bf3cc>\nQuoddam dictum Tarie de Pontariis\n      Taria de Pontariis, civitatis Mediolani Porte Nove, comparuit coram suprascripto fratre Guidone inquisitore, ut supra, et interrogata ab ipso fratre Guidone inquisitore, sub iuramento et penis quibus tenetur officio obligata, si unquam audivit et vidit quod soror Mayfreda de Pirovano fecerit vel celebraverit missam, respondit quod nunquam vidit nec audivit quod ipsa faceret missam.\n      Interrogata si ipsa scit quod alique vestes fuerint facte pro dominabus devotis domine Guillelme, que sepulta est apud monasterium Clarevalis, respondit quod sic, et habuit in domo sua septem sochas de morello sine gironibus, quas vestes dicte devote debebant induere in festo dicte domine Guillelme, et de quibus vestibus ipsa testis misit heri sex domine Sibilie de Malcol\u00e7atis, et aliam retinuit penes se.\n      Interrogata si ipsa credit et credidit quod dicta Guillelma esset Spiritus sanctus, respondit quod non bene credidit, sed modo non vult credere amplius.\n      Interrogata quare non dixit hoc in dicto suo quod ipsa dixit coram fratre Raynerio de Pirovano inquisitore, suprascripto anno, die veneris .XII. augusti proxime preterito, respondit quia non recordabatur tunc de hoc.\n      Actum Mediolani in ecclesia fratrum Predicatorum, coram dicto fratre Guidone inquisitore. Suprascripto anno, die veneris secundo mensis septembris, indictione .XIV. Scriptum per suprascriptum Beltramum notarium.\n</5e9799c5-f684-4b62-925a-a480b51bf3cc>\n<fa3de679-fe82-4c8d-a8ea-19b4a3174b75>\nQuoddam dictum magistri Beltrami de Ferno\n     Magister Beltramus fixicus, filius magistri Iacobi de Ferno, civitatis Mediolani Porte Vercelline, comparuit coram suprascripto fratre Guidone inquisitore et interrogatus a suprascripto fratre Guidone, sub iuramento et penis quibus tenetur officio obligatus, si unquam fuit in aliquo loco ubi soror Mayfreda de Pirovano diceret missam et si vidit quod ipsa soror Mayfreda parata ad modum sacerdotis diceret missam, respondit quod non.\n     Interrogatus si audivit ab aliqua persona de devotis Guillelme, que sepulta est apud monasterium Clarevalis, quod predicta soror Mayfreda dixerit missam, respondit quod ipse credit pro certo quod ipse audiverit hoc, sed nescit a quibus audiverit, sed recordatur quod quando ipsa soror Mayfreda et alii fuerunt citati, ipsa dixit: \u201cDe missa nichil dictum est\u201d; et ipse testis dixit ei de qua missa, et ipsa soror Mayfreda dixit ei: \u201cNon curetis de hoc et cavete ne dicatis veritatem, quia ego et Andreas Saramita essemus mortui\u201d.\n     Actum Mediolani in domo fratrum Predicatorum, in camera ubi fit officium inquisitionis heretice pravitatis, coram suprascripto fratre Guidone inquisitore. Interfuerunt ibi testes, vocati et rogati, fratres Andreas Todeschus et Crescinus Camogia, ambo ordinis fratrum Predicatorum. Die veneris secundo mensis septembris, indictione .XIIII., .MCCC. Traditum per Beltramum Salvagnium notarium officii inquisitionis.\n</fa3de679-fe82-4c8d-a8ea-19b4a3174b75>\n<237050a8-1572-48c4-9184-d06c7f1c3a6f>\nQuoddam dictum domine Sibilie Malcol\u00e7ati\n    Domina Sibilia relicta quondam domini Beltrami Malcol\u00e7ati, civitatis Mediolani Porte Nove, venit sponte coram fratre Guidone de Cochenato ordinis Predicatorum inquisitore, ut supra; que domina, suo sacramento, dixit quod a festo Pasche proxime preterito citra soror Mayfreda de Pirovano paravit se ad modum sacerdotis et soror Flordebellina et soror Anexina et Andreas Saramita et Franceschinus Malcol\u00e7atus habebant dalmaticas et Albertonus de Novate et Filixinus Karentanus et Ottorinus de Garbagnate habebant cottas blanchas et paraverunt unum discum ad modum altaris et habuerunt calicem et alia necessaria pro missa dicenda; et dicta soror Mayfreda dixit missam et habuit hostiam et levavit, et fecit omnia circa missam illam secundum quod fatiunt alii sacerdotes; et dictus Andreas dixit Evangelium et Albertonus predictus dixit Epistolam, et erant ibi presentes domina Dionese de Novate et domina Margarita de Novate et Symoninus Colionus.\n    Item dixit dicta domina Sybilia quod dictus Andreas Saramita dixit sibi presentibus pluribus aliis personis quod ipse Andreas semel ivit ad domum Guillelme, sepulte apud monasterium Clarevalis, et invenit eam Guillelmam in camera stantem in oratione et, cum orasset, ipsa errexit se et dixit dicto Andree quod ipsa erat Spiritus sanctus apparens in spetie mulieris, dicens dicta Guillelma ipsi Andree quod, si ipsa venisset in spetie hominis, ipsa fuisset mortua, sicut Christus mortuus fuit, et totus mundus perisset.\n    Item dixit dicta domina Sybilia quod predictus Andreas dixit sibi quod tunc apparuit ibi quedam cathedra quam dicta Guillelma convertit in uno bove et ipsa Guillelma dixit eidem Andree: \u201cVide illum bovem? Tene illum si potes\u201d, et statim disparuit bos.\n    Item dixit dicta testis quod ipsa audivit a dicto Andrea quod ipsa Guillelma dicebat quod nomen suum non morietur in eternum et quod per eam Guillelmam multi haberent consolationem et multi haberent tribulationem\n    Actum in ecclesia fratrum Predicatorum de Sancto Eustorgio Mediolani, coram dicto fratre Guidone inquisitore. Interfuerunt ibi testes, vocati et rogati, fratres Paulus Marrus et Iordanus de Montechuco, ambo ordinis Predicatorum. Die sabbati tertio mensis septembris, .MCCC., indictione .XIIII. Traditum per suprascriptum Beltramum notarium.\n</237050a8-1572-48c4-9184-d06c7f1c3a6f>\n<dfb6e995-5d92-4f3a-b6ee-8f28f7abe4e9>\nDictum domine Dionese de Novate\n    Domina Dionese relicta quondam domini Iacobi de Novate, civitatis Mediolani Porte Nove, rediit coram suprascripto fratre Guidone inquisitore, ut supra, et, suo sacramento, dixit quod a Paschate proxime preterito citra fuit in loco ubi soror Mayfreda de Pirovano paravit se ad modum sacerdotis et fecit parari unum discum ad modum altaris et habuit calicem et hostiam et aquam et vinum et posuit in calice et dixit missam et in fine dedit benedictionem, et Andreas Saramita dixit Evangelium cum dalmatica una.\n    Item dixit dicta domina Dionese quod ibi erant presentes domine Margarita de Novate et Sibilia de Malcol\u00e7atis et Biancha, famula dicte domine Sibilie, et tres Humiliate que stabant cum dicta sorore Mayfreda et Albertonus de Novate et Franceschinus Malcol\u00e7atus et Simoninus Collionus et Otorinus de Garbagnate et Philixinus Karentanus.\n    Item dixit dicta domina Dionese quod ipsa fuit pluribus vicibus ubi dicta soror Mayfreda benedixit hostias et dedit devotis suis suprascriptis.\n    Item dixit dicta domina Dionese quod ipsa fuit una vice ad domum Conradi de Coppa super quadam lobia ad unum convivium, ipso Conrado absente et nesciente, et ibi erant presentes dicta soror Mayfreda et soror Flordebellina de Saramitis et domina Bellacara, uxor Bonadei Karentani, et domine Felix et Iohanna et Iacoba, filie dicti Bonadei, et domine Sibilia de Malcol\u00e7atis et Flox de Lovis, sive de Canturio, et Aydelina et Andreas Saramita et magister Beltramus de Ferno et Franceschinus de Garbagnate et Franceschinus Malcol\u00e7atus et Filixinus Karentanus et Albertonus de Novate et Symoninus Colionus; et dicta soror Mayfreda tunc benedixit hostias et dedit de illis hostiis omnibus predictis.\n    Item dixit dicta domina Dionese quod ipsa fuit alia vice cum predictis sorore Mayfreda et dominabus Sibilia et Aydelina et Margarita de Novate et cum predictis Andrea Saramita et magistro Beltramo et Albertono de Novate et Symonino et Franceschino Malcol\u00e7ato et aliis pluribus in quodam convivio facto ad cassam illorum de Novate et dicta soror Mayfreda benedixit tunc hostias et comunicavit omnes predictos et predictas de illis hostiis.\n    Actum in ecclesia Sancti Eustorgii fratrum Predicatorum de Mediolano, coram suprascripto fratre Guidone inquisitore. Interfuerunt ibi testes, vocati et rogati, fratres Philippus de Mel\u00e7o et Emanuel de Vale, ambo ordinis Predicatorum. Die sabbati tertio mensis Septembris, .MCCC., indictione .XIIII. Traditum per Beltramum Salvagnium notarium.\n</dfb6e995-5d92-4f3a-b6ee-8f28f7abe4e9>\n<140b7a37-d09c-496b-9245-c61b28c14dc8>\nQuoddam dictum Aydeline de Crimella\n     Aydelina uxor Stephani de Crimella, civitatis Mediolani Porte Ticinensis, venit coram suprascripto fratre Guidone inquisitore et interrogata ab ipso inquisitore, sub iuramento et penis quibus tenetur officio obligata, si unquam fuit ad aliquam missam quam diceret soror Mayfreda de Pirovano, respondit quod non, sed dixit quod ipsa bene fuit ubi ipsa soror Mayfreda benedicebat hostias et comunicabat ipsam Aydelinam et de aliis devotis sancte Guillelme.\n     Item dixit dicta Aydelina quod semel fuit in quodam convivio facto ad cassam illorum de Novate et ibi erant predicti et predicte, quos et quas suprascripta domina Dionese dixit in suprascripto dicto suo fuisse ad convivium ad ipsam cassam.\n     Item dixit dicta Aydelina quod ipsa fuit ad convivium factum ad domum Conradi de Coppa, ipso Conrado absente et nesciente, et erant ibi predicta soror Mayfreda et soror Flordebellina de Saramitis et omnes alii et alie, quos et quas dicta domina Dionese nominavit in suprascripto dicto suo fuisse ad domum suprascripti Conradi.\n     Actum in suprascripta ecclesia, coram suprascripto inquisitore, presentibus suprascriptis testibus. Suprascripto anno et die. Traditum per predictum notarium.\n</140b7a37-d09c-496b-9245-c61b28c14dc8>\n<9e74c6ee-3694-4782-87fe-742fd0082419>\nQuoddam dictum Francischi de Garbagnate\n     Francischus filius domini Gasparri de Garbagnate, civitatis Mediolani burgi Porte Cumane foris, venit coram suprascripto fratre Guidone inquisitore; qui Francischus, suo iuramento, dixit quod recordatus est quod ipse audivit a sorore Mayfreda de Pirovano et ab Andrea Saramita quod Guillelma, que sepulta erat apud monasterium Clarevalis, dum viveret, dixerat eisdem sorori Mayfrede et Andree quod ab anno curente .MCCLXII. citra non fuerat sacrificatum nec consacratum corpus Christi solum, sed cum corpore Spiritus sancti quod erat ipsa Guillelma; unde dicebat ipsa Guillelma quod non curabat videre corpus Christi nec sacrificium, quia ipsa videret se ipsam; et dixit dictus Francischus quod ipse non recordatur si aliqui erant tunc presentes, sed bene credit dictus testis quod ipsi Andreas et soror Mayfreda dixerunt illud aliis devotis dicte Guillelme, sicut ipsi dixerunt dicto Francischo testi.\n    Actum Mediolani in domo fratrum Predicatorum, in camera ubi fit officium inquisitionis heretice pravitatis, coram suprascripto fratre Guidone inquisitore. Interfuerunt ibi testes, vocati et rogati, fratres Federicus de Bernadigio et Ambrosius Poronus, ambo ordinis Predicatorum. Die veneris .VIIII. mensis septembris, .MCCC., indictione .XIIII.\n</9e74c6ee-3694-4782-87fe-742fd0082419>\n<199543a4-b9ce-4137-930c-9211b796b3a9>\nAbiuratio et obligatio domine Ricadone uxoris quondam Andree Saramite\n    Domina Ricadona uxor quondam Andree Saramitte, civitatis Mediolani burgi Porte Cumane foris, citata per Bal\u00e7arrum de Monteorfano, servitorem comunis Mediolani et officii inquisitionis heretice pravitatis, de mandato et procura fratris Guidonis de Cochenato ordinis Predicatorum inquisitoris heretice pravitatis, comparuit coram suprascripto fratre Guidone et abiuravit omnem heresim, credentiam, favorem, defensionem, receptationem hereticorum et iuravit dicere veritatem de se et de aliis sub pena librarum .XXV. imperialium, et cetera, in omnibus et per omnia secundum modum et formam officii inquisitionis sibi diligenter expositam et expressam.\n    Actum Mediolani in ecclesia Sancti Eustorgii fratrum Predicatorum, coram dicto fratre Guidone inquisitore. Interfuerunt ibi testes, vocati et rogati, fratres Albertus Corbella et Beltramus Moronus, ambo ordinis Predicatorum, .MCCC., die veneris .VIIII. mensis septembris, indictione .XIIII. Traditum per Beltramum Salvagnium civitatis Mediolani Porte Nove, notarium officii inquisitionis heretice pravitatis.\n</199543a4-b9ce-4137-930c-9211b796b3a9>\n<2e304dd2-ebd2-4435-bd60-34fdc7f368ee>\nDictum predicte domine Ricadone\n     Interrogata dicta domina Ricadona a suprascripto fratre Guidone inquisitore, sub debito prestiti iuramenti et penis quibus tenetur et est inquisitionis officio obligata, si Andreas Saramita, quondam maritus ipsius, unquam dixit sibi quod Guillelma, que sepulta erat apud monasterium Clarevalis, esset Spiritus sanctus, respondit quod ipsa nunquam credidit hoc, nec ipse quondam Andreas nec aliqua alia persona unquam dixit sibi hoc.\n     Interrogata si dictus quondam Andreas vel aliqua alia persona unquam dixit ipsi domine Ricadone quod dicta Guillelma deberet resurgere ante generalem resurrectionem et quod ipsa deberet ascendere in celum visibiliter cum corpore videntibus devotis suis et mittere eis Spiritum sanctum, et quod per ipsam Guillelmam Iudei et Pagani deberent reddimi et salvari, et quod deberet dimittere sororem Mayfredam de Pirovano suum vicarium in terra, sicut Christus dimisit beatum Petrum apostolum suum vicarium, ad omnia et singula respondit non.\n     Interrogata ipsa domina Ricadona si credit quod dictus quondam Andreas et soror Flordebellina, filia dicte domine Ricadone et dicti quondam Andree, vel aliquis eorum, dixissent aliquid quod non esset verum contra ipsam dominam testem, respondit quod ipsa credit quod predicti Andreas et soror Flordebellina bene dicerent id quod non esset verum contra ipsam dominam Ricadonam pro fatiendo displicere sibi.\n     Interrogata quantum vinum erat in domo sua et dicti Andree quando ipse Andreas fuit captus et detentus per inquisitores, respondit quod in illa domo erant tunc plaustra quatuor vini in duobus vassellis; quod vinum erat Albertoni de Novate secundum quod ipsa testis audivit; quod dictum vero vinum vendidit Symoninus Collionus.\n     Interrogata ipsa testis si fuit ad domum Guillelmi Cutice, ubi dicta soror Mayfreda habitabat cum aliis sororibus, respondit quod ipsa bene fuit ibi ter et dixit quod semel comedit ibi cum uxore dicti Symonini et cum dicta sorore Flordebellina, sed dicta soror Mayfreda non erat secum in mensa, sed erat in una domo cum aliis personis.\n    Interrogata si ipsa scit quod alique res fuerunt exportate vel fugate per aliquam personam de domo predicti quondam Andree postquam fuit detentus, ut supra, respondit quod non, nisi quod ipsa testis et amici sui fecerunt exportari de illa domo lectum suum propter timorem comunis Mediolani, sed bene fecit postea reportari illum lectum in dicta domo.\n    Actum Mediolani in dicta ecclesia ut supra, coram suprascripto inquisitore. Interfuerunt ibi testes, vocati et rogati, fratres Stephanus de Vicomercato et Federicus de Bernadigio, ambo ordinis Predicatorum. Suprascripto anno et indictione et die. Traditum per suprascriptum Beltramum Salvagnium notarium dicti officii.\n</2e304dd2-ebd2-4435-bd60-34fdc7f368ee>\n<74c4a29b-b753-4303-ad48-0562e5ef00c0>\nQuoddam dictum Alegrantie de Perusiis\n    Alegrantia uxor Iohannis Perusii, civitatis Mediolani Porte Romane, comparuit coram suprascripto fratre Raynerio de Pirovano inquisitore, ut supra, et dixit, sub debito prestiti iuramenti, quod ipsa recordatur quod possunt esse anni sex vel septem vel idcirca quod ipsa Alegrantia fuit in domo magistri Iacobi de Ferno, in qua domo fuerunt et erant presentes dictus magister Iacobus et ser Danisius Cotta et Iohannes Perusius maritus dicte testis, et Stephanus de Crimella et Andreas Saramita et presbiter Miranus et domina Carabella uxor quondam ser Ami\u00e7onis Toscani, et una sotia sororis Mayfrede de Pirovano et ipsa soror Mayfreda et Aydelina; et sedebant in prandio sub porticu domus dicti magistri Iacobi, et post dictum prandium iverunt omnes suprascripti in quandam cameram domus predicti magistri Iacobi, que cohoperta erat de paleis; et in dicta camera coram omnibus suprascriptis personis predicta soror Mayfreda dixit quod domina sancta Guillelma dixerat sibi Mayfrede quod deberet dicere omnibus suprascriptis personis, que ibi presentes erant, quod ipsa erat Spiritus sanctus, verus Deus et verus homo, ita quod omnes predicti essent inexcusabiles in die iudicii quando comparerent coram ea, et predicta verba dicebat dicta soror Mayfreda addendo: \u201cSit de me quicquid esse potest\u201d.\n    Item dixit dicta Alegrantia quod ipsa recordatur quod predicta domina Carabella, tunc in dicta domo, sedebat super mantellum suum et, quando ipsa surrexit, invenit quod in fibialia, sive corda mantelli sui, erant facti tres gruppi qui ante non erant in dicta fibialia; et fuit de hoc admiratio et murmuratio inter eos. Et credebant plures ex eis et ipsa testis quod fuisset magnum miraculum.\n    Item dixit dicta Alegrantia quod tunc, quando predicta Mayfreda dicebat quod dicta Guillelma erat Spiritus sanctus, Aydelina predicta tunc respondit quod bene hoc credebat et quod credebat quod haberet illam carnem in corpore que crucifixa fuit cum Christo, et de hoc dictus Stephanus de Crimella, vir suus, multum reprehendit eam Aydelinam.\n    Interrogata dicta Alegrantia per suprascriptum inquisitorem si unquam accusavit Andream vel sororem Mayfredam vel scit quod aliqua persona accusaverit de predictis erroribus quos docebant et credebant alicui inquisitori, respondit et dixit quod possunt esse anni .XVI. vel circa quod ipsa testis et predicta Carabella dixerunt predicta domine Belleflori, matri fratris Anrici de Nova, et ipsa domina Belleflox notificavit predicta fratri Mayfredo de Dovaria, tunc inquisitori, ut ipsa credit, et tunc dictus frater Mayfredus inquisitor misit pro predicta sorore Mayfreda et pro Andrea Saramita et pro matre dicti Andree et pro quadam sua sorore et pro domina Bellacara de Carentanis, et fecit eos et eas iurare; que quidem Alegrantia testis et Carabella audiverant ab Andrea Saramita quod predicta Guillelma erat Spiritus sanctus et Deus; non autem tunc audiverunt predicta a dicta sorore Mayfreda.\n    Item dixit ipsa testis quod dicta soror Mayfreda frequenter et diversis temporibus et vicibus dicebat ipsi Alegrantie testi in presentia predicte Carabelle et aliarum personarum, que ibi .X. erant, quod dicta Guillelma erat Deus et verus Spiritus sanctus.\n    Item dixit quod dicta Carabella bene sciebat et ab eis audiverat quod predicti Andreas et soror Mayfreda de Pirovano dicebant et credebant quod dicta Guillelma erat Spiritus sanctus et verus Deus.\n    Interrogata quantum tempus est quod primo audivit quod dicta Guillelma erat Spiritus sanctus et verus Deus, respondit et dixit quod possunt esse anni .XXIIII. vel circa quod ipsa primo hoc audivit ab Andrea Saramita predicto; et tunc ipsa testis ivit ad dictam Guillelmam, que tunc vivebat, et retulit ei quo modo predictus Andreas dixerat sibi quod ipsa erat Spiritus sanctus, et ipsa Guillelma respondit ei testi quod ipsa habebat hoc pro malo et quod ipsa erat vilis femina et vilis vermis.\n     Interrogata si postquam audivit a dictis Andrea et sorore Mayfreda quod ipsa Guillelma erat Spiritus sanctus et quod ita credebant et dicebant, dedit eisdem Andree et sorori Mayfrede suum auxilium, consilium et favorem et si fuit in festivitatibus celebratis in venerationem predicte Guillelme, respondit et dixit quod semper vel quasi semper ipsa testis et predicta Carabella interfuit festivitatibus, congregationibus et conviviis factis per ipsum Andream et sotios suos in venerationem predicte Guillelme, quam dicebant Spiritum sanctum, eundo cum predictis Andrea et sotiis suis ad festum et solempnitatem dicte Guillelme, et spetialis familiaris fuit postea predicte sororis Mayfrede et sepe visitavit eam in domo de Blassono. Et dixit ipsa testis quod ipsa dedit, iam sunt anni tres, steros duos frumenti omni anno pro conviviis que fatiebat dictus Andreas et alii sotii sui, qui erant de devotione et congregatione predicte Guillelme; de quo frumento dictus Andreas fatiebat fieri panem, quem postea dabat dicte Carabelle in cuius domo fiebant dicta convivia.\n     Actum Mediolani in ecclesia Sancti Eustorgii fratrum Predicatorum, coram suprascripto inquisitore. Interfuerunt ibi testes, vocati et rogati, fratres Gui\u00e7ardus de Lixono et Guillelmus de Vicomercato conversus, ambo ordinis Predicatorum, .MCCC., die lune .XVIIII. mensis septembris, indictione .XIIII. Traditum per Beltramum Salvagnium notarium officii inquisitionis.\n</74c4a29b-b753-4303-ad48-0562e5ef00c0>\n<4f2320d0-5823-4817-ac80-768fac5e79a5>\nQuoddam dictum magistri Iacobi de Ferno\n     Magister Iacobus de Femo fixicus, civitatis Mediolani Porte Vercelline, citatus comparuit coram suprascripto fratre Raynerio de Pirovano inquisitore, ut supra, dicens, sub debito iuramenti per eum prestiti, quod iam sunt anni septem et plus, quod cum ipse esset in prandio in domo sua sub porticu una cum ser Danisio Cotta et Andrea Saramita et presbitero Mirano et Stephano de Crimella et Iohanne Perusio et Ami\u00e7one Toscano, supervenerunt tunc soror Mayfreda de Pirovano cum una Humiliata sotia sua et Carabella de Toscanis et Alegrantia de Perusiis et Aydelina uxor Stephani de Crimella; et post illud prandium omnes predicti intraverunt cameram quandam dicte domus cohopertam de palea; et tunc predicta soror Mayfreda, stans inter omnes suprascriptas personas in dicta camera, dixit omnibus ibi tunc presentibus: \u201cDomina nostra \u2013 loquens de sancta Guillelma \u2013 dixit mihi quod debeam vobis dicere quedam verba que non dico vobis libenter, quia credo quod erunt hic multi Thome, idest multi increduli. Tamen, quia sibi placet, dicam ea vobis. Ipsa michi dixit quod debeam vobis dicere et annuntiare quod ipsa est Spiritus sanctus\u201d. Et dicta Aydelina tunc respondit: \u201cBene credo quod ipsa Guillelma sit Spiritus sanctus et quod ipsa habeat illam carnem que crucifixa fuit in corpore Christi super crucem\u201d; et dictus Stephanus de Crimella, maritus dicte Aydeline, multum reprehendit eam Aydelinam de illis verbis.\n     Item dixit dictus magister Iacobus quod credit quod predicta Carabella bene sciebat quod dictus Andreas et dicta soror Mayfreda credebant quod predicta Guillelma erat Spiritus sanctus.\n     Interrogatus quare hoc credit, respondit et dixit propter predicta que dixit dicta Mayfreda in predicta camera coram suprascriptis personis, et quia Andreas predictus et dicta soror Mayfreda conquesti fuerunt sibi testi quod predicta Carabella et dicta Alegrantia de Perusiis accusaverant predictos Andream et sororem Mayfredam apud inquisitorem, iam sunt anni .XVII. vel idcirca, quod ipsi Andreas et soror Mayfreda dicerent et crederent quod dicta Guillelma erat Spiritus sanctus, et quia dicta Carabella frequenter et a multis temporibus utebatur et secrete et familiariter conversabatur cum predictis Andrea et sorore Mayfreda; et quia in domo ipsius Carabelle fiebant convivia et deposita paramentorum et cereorum pro veneratione ipsius Guillelme et congregationes ipsius Andree et aliorum sotiorum suorum qui erant de conventicula et congregatione devotorum ipsius Guillelme, et quia frequenter cum cereis visitabat sepulcrum predicte Guillelme cum predicto Andrea et cum aliis sotiis suis; et a quinque mensibus citra dixit ipse magister Iacobus quod dicta Carabella fecit portari turtam unam et panem ad domum Guillelmi Cutice, ubi stabat dicta soror Mayfreda, et fecit eam presentari illi sorori Mayfrede; de qua turta dicta soror Mayfreda misit unam partem ad domum ipsius magistri Iacobi testis; et dicta Carabella comedit tunc cum dicta sorore Mayfreda; sed ipse testis non fuit tunc presens in dicta domo nec in prandio.\n     Actum Mediolani in domo fratrum Predicatorum, in camera ubi fit officium inquisitionis heretice pravitatis, coram suprascripto fratre Raynerio inquisitore. Interfuerunt ibi testes, vocati et rogati, fratres Gui\u00e7ardus de Lixono et Petrus de Polla, ambo ordinis Predicatorum, .MCCC., die lune .XVIIII. mensis septembris, indictione .XIIII. Traditum per Beltramum Salvagnium Porte Nove notarium officii inquisitionis heretice pravitatis.\n</4f2320d0-5823-4817-ac80-768fac5e79a5>\n<146e4c84-8b4b-4383-8c46-754ed56f3ba9>\nAbiuratio et obligatio Stephani de Crimella\n     Stephanus filius quondam \u00c7anebelli de Crimella, civitatis Mediolani Porte Ticinensis, citatus comparuit coram suprascripto fratre Raynerio de Pirovano inquisitore, ut supra, et abiuravit omnem heresim, credentiam, favorem, receptationem et defensionem heretice pravitatis et iuravit dicere veritatem de se et de aliis et stare mandatis ecclesie et inquisitorum, sub pena librarum .XXV. imperialium, quam penam totiens incurrat, et cetera, et renuntiavit et se obligavit in omnibus et per omnia secundum modum et formam officii inquisitionis sibi diligenter expositam et expressam.\n     Actum Mediolani in domo fratrum Predicatorum, in camera ubi fit officium inquisitionis heretice pravitatis, coram suprascripto fratre Raynerio inquisitore. Interfuerunt ibi testes, vocati et rogati, fratres Ardicus Gambarus et Ambrosius Poronus, ambo ordinis Predicatorum. Suprascripto anno et indictione, die mercurii .XXL mensis septembris. Traditum per suprascriptum Beltramum notarium.\n</146e4c84-8b4b-4383-8c46-754ed56f3ba9>\n<23e7d77a-62bd-48fd-af53-22231019eb24>\nDictum Stephani de Crimella\n     Interrogatus dictus Stephanus a suprascripto fratre Raynerio inquisitore, sub iuramento et pena quibus tenetur et est inquisitionis officio obligatus, si fuit in quodam convivio celebrato in domo magistri Iacobi de Ferno per devotos et fideles et illos, qui sunt de congregatione, conventiculo et credentia sancte Guillelme, respondit et dixit quod sic, et possunt esse anni .X. vel circa, secundum quod ipse credit: in quo quidem convivio, ut dicit ipse Stephanus, fuerunt presentes predictus magister Iacobus et ser Danixius Cotta et Andreas Saramita et Ami\u00e7o Toscanus et Iohanes Perusius et Marchixius Sichus, qui stat in Clarevale, et presbiter Miranus et quondam presbiter Guillelmus capelanus ecclesie Sancti Benedicti Porte Nove; et in ipso prandio circa finem supervenerunt soror Mayfreda de Pirovano cum una sua sotia et domina Carabella uxor dicti Ami\u00e7onis Toscani, et domina Alegrantia uxor dicti Iohanis Perusii, et domina Aydelina uxor dicti Stephani de Crimella testis, et domina Bellacara uxor ser Bonadei Karentani, et domina Iohanna uxor Ambrosii de Massallia; et post dictum prandium sive convivium suprascripti homines et mulieres desub porticu, in qua comederunt, traxerunt se et intraverunt in quamdam camaram dicte domus tunc cohopertam de paleis; et ibi dicta soror Mayfreda dixit clare et cum multo fervore audientibus qui et que ibi erant, pluries replicando hec verba: \u201cDomina nostra michi dixit quod vobis debeam dicere quod ipsa est Spiritus sanctus, et ego vobis dico licet inter vos sint multi Thome, hoc est increduli\u201d, et loquebatur de domina Guillelma; et dicta Aydelina, uxor ipsius Stephani, tunc respondit: \u201cEgo bene credo quod ipsa Guillelma sit Spiritus sanctus\u201d; et ipse Stephanus clamavit super eam et vituperavit eam de ipso verbo quod tunc dixit dicta Aydelina; et quia ipse Stephanus increpavit dictam Aydelinam uxorem suam de hoc quod dixit, quod ipsa credebat quod dicta Guillelma esset Spiritus sanctus, predicta Carabella de Toscanis multum clamavit super ipsum Stephanum et expulerunt eum de dicta camera: ita quod ipse Stephanus nescit quod postea dixerint vel fecerint.\n     Item dixit ipse Stephanus quod multotiens fuit postea cum aliquibus de predictis devotis ipsius Guillelme in diversis conviviis, videlicet in domo dicti magistri Iacobi de Ferno et in domo Conradi de Coppa et in monasterio de Clarevale et in domo dicte Carabelle.\n     Item dixit dictus Stephanus quod ipse fecit postea in honorem et reverentiam dicte Guillelme quatuor dalmaticas sine manicis et quod recepit in domo sua certos asseres de quibus fieri debebant certe bredelle sive gradus ad ascendendum ad altare dicte Guillelme ut ibi celebrari posset missa quando dicta Guillelma esset canonigata, ut dicebat dictus Andreas eidem Stephano testi.\n     Item dixit dictus Stephanus quod post illud tempus quod dicta soror Mayfreda dixerat quod ipsa Guillelma erat Spiritus sanctus in suprascripta domo magistri Iacobi, ipse Stephanus pluries ivit ad sepulcrum ipsius Guillelme cum candellis et cereis cum predicto Andrea et cum predicta Carabella et aliis, qui erant de devotione dicte Guillelme.\n     Interrogatus quis fecit pingi sanctam Guillelmam in ecclesia Sancte Eufemie Mediolani, respondit quod nescit, sed dixit quod ipse bene pavit pictorem.\n     Item dixit ipse Stephanus quod tenebat in domo sua navellum unum in quo tenebat oleum pro illuminatione dicte sancte Guillelme depicte in predicta ecclesia Sancte Eufemie, quod oleum mittebat ipsi Stephano dicta soror Mayfreda, ut dixit\n     Item dixit quod ipse fatiebat illuminare dictam picturam sancte Guillelme cum duabus lampadibus suis propriis expensis.\n     Actum Mediolani in domo fratrum Predicatorum, in camera ubi fit officium inquisitionis heretice pravitatis, coram suprascripto fratre Raynerio inquisitore. Interfuerunt ibi testes, vocati et rogati, fratres Emanuel de Vale et Bal\u00e7arrus de Sexto, ambo ordinis Predicatorum, .MCCC., die mercurii .XXI. mensis septembris, indictione .XIIII. Traditum per Beltramum Salvagnium notarium officii.\n</23e7d77a-62bd-48fd-af53-22231019eb24>\n<a6bf429c-cfc6-4947-a581-eec4248a2436>\nAbiuratio et obligatio ser Danisii Cotte\n     Ser Danisius Cotta filius quondam domini Sarandi Cotte, civitatis Mediolani Porte Nove, citatus per Bal\u00e7arrum de Monteorfano servitorem officii inquisitionis, precepto Raynerii de Pirovano ordinis Predicatorum, inquisitoris heretice pravitatis in Lombardia et Marchia Ianuensi auctoritate sedis apostolice deputati, comparuit coram suprascripto fratre Raynerio inquisitore et abiuravit omnem heresim, credentiam, favorem, receptationem heretice pravitatis; iuravit quoque dicere veritatem de se et de aliis quos scit et scire poterit peccare in heresi vel etiam peccavisse et stare mandatis ecclesie et dicti inquisitoris, sub pena librarum .XXV. imperialium, quam penam tociens incurrat, et cetera; et renuntiavit et se obligavit in omnibus et per omnia secundum modum et formam officii inquisitionis sibi diligenter expositam et expressam.\n     Actum Mediolani in domo fratrum Predicatorum, in camera ubi fit officium inquisitionis heretice pravitatis, coram suprascripto fratre Raynerio inquisitore. Interfuerunt ibi testes, vocati et rogati, frater Ambrosius Cagarana et frater Ambrosius Poronus, ambo ordinis Predicatorum. Suprascripto anno et die. Traditum per suprascriptum Beltramum notarium.\n</a6bf429c-cfc6-4947-a581-eec4248a2436>\n<148926a1-8bfa-4938-aeab-1bfc657b3927>\nDictum ser Danisii Cotte\n     Interrogatus dictus ser Danisius Cotta a suprascripto fratre Raynerio de Pirovano inquisitore, sub debito prestiti iuramenti et penis quibus tenetur et est inquisitionis officio obligatus, si fuit in quodam convivio celebrato in domo magistri Iacobi de Ferno, respondit et dixit quod bene fuit in predicto convivio; in quo convivio fuerunt presentes predictus magister Iacobus et ipse ser Danisius et Andreas Saramita et Ami\u00e7o Toschanus et Iohanes Perusius et presbiter Miranus; et sedebant sub porticu dicte domus suprascripti magistri Iacobi, et possunt esse anni .X. vel circa, sicut credit, qui omnes suprascripti erant de congregatione et bregata et amici et devoti Guillelme sepulte apud monasterium Clarevalis; et circa finem illius prandii sive convivii supervenerunt ibi domina Alegrantia de Perusiis et domina Carabella de Toscanis et Aydelina uxor Stephani de Crimella, que omnes similiter erant de predicta congregatione et bregata et amicitia et devotione ipsius Guillelme; et post dictum prandium sive convivium intraverunt omnes suprascripti et suprascripte in quandam cameram dicte domus cohopertam de paleis.\n     Interrogatus dictus Danisius, sub iuramento et penis quibus tenetur officio obligatus, si ibi interfuit soror Mayfreda de Pirovano ordinis Humiliatorum, respondit et dixit non, quod sciat.\n    Interrogatus quare ipse ser Danisius ibi convenit cum suprascriptis personis cum quibus nullam habebat affinitatem, parentellam aut vicineam, respondit et dixit quia predicta quondam Guillelma, ante mortem suam per paucos dies, dixit magistro Iacobo de Ferno et aliis ibi presentibus, qui erant de devotis et amicis dicte quondam Guillelme, quod ipsi deberent se tenere, amare et honorare ad invicem, sicut dictus magister Iacobus dixit ipsi ser Danisio; et ipse ser Danisius erat unus de familiaribus, domesticis et devotis ipsius quondam Guillelme in vita ipsius Guillelme; et dixit quod ipse nunquam fuit ita tristis aut desolatus quod si ipse ivit ad eam, quod non discederet letus et confortatus ab ea.\n    Interrogatus que verba fuerunt dicta in suprascripta camera ubi predicti homines et mulieres erant congregati, respondit et dixit quod non recordatur, quod dicta fuerint ibi verba inter illos nisi bona.\n    Interrogatus que bona verba, respondit quod nescit.\n    Interrogatus si unquam audivit dici quod predicta quondam Guillelma esset Spiritus sanctus vel si scit aliquam personam que hoc crederet, diceret vel doceret, respondit ad omnia et singula quod non, nisi postquam dictus Andreas fuit detentus; nec ipse ser Danisius etiam unquam hoc credidit nec credebat nec nunc credit.\n    Interrogatus si fuit in conviviis, congregationibus et festivitatibus factis in devotionem et venerationem predicte quondam Guillelme per ipsius devotos et amicos, respondit quod sic, silicet in domo suprascripti Ami\u00e7onis Toscani et Carabelle uxoris eius, bis in vita dicti Ami\u00e7onis, et in domo suprascripti magistri Iacobi pluries, et in Clarevale pluries, in quibus locis comederunt simul; et pluries ipse testis ivit cum cereis ad solempnitatem et sepulcrum dicte quondam Guillelme cum devotis eius.\n    Item dixit ipse ser Danisius quod a die mortis dicte quondam Guillelme non expendit in veneratione dicte Guillelme solidos .XX. tertiolorum ultra convivia.\n    Item dixit quod non est doctus tacere veritatem et dicere falsitatem; et dictus inquisitor monuit dictum ser Danisium ut hinc ad diem dominice proxime possit et debeat corrigere et emendare predictum suum dictum et addere et minuere illi dicto.\n    Item dixit dictus ser Danisius quod fecit pingi figuram dicte quondam Guillelme in ecclesia fratrum Sancte Marie Matris Domini extra Portam Novam et fecit poni lampadem ante dictam figuram, occasione unius sui fratris qui sepultus est ibi.\n    Actum Mediolani in domo fratrum Predicatorum, in camera ubi fit officium inquisitionis heretice pravitatis, coram suprascripto fratre Raynerio inquisitore. Interfuerunt ibi testes, vocati et rogati, fratres Beltramus de Birago et Ambrosius Poronus, ambo ordinis Predicatorum. Die mercuri .XXL mensis Septembris, .MCCC., indictione .XIIII. Traditum per Beltramum Salvagnium, civitatis Mediolani Porte Nove, notarium officii inquisitionis.\n</148926a1-8bfa-4938-aeab-1bfc657b3927>\n<09c22ec6-f18f-41ba-8f41-14e08e7d1f00>\nQuoddam dictum Aydeline\n    Aydelina uxor Stephani de Crimella comparuit coram suprascripto fratre Raynerio de Pirovano inquisitore, ut supra, dicens sub debito prestiti iuramenti quod recordatur quod ipsa Aydelina testis fuit in domo magistri Iacobi de Ferno, modo possunt esse anni .X. et plus, ut credit; in qua domo invenit congregatos in quodam prandio predictum magistrum Iacobum et Andream Saramitam et Stephanum de Crimella maritum huius testis, et Marchisium Sicum qui stat in Clarevale, et Ami\u00e7onem Toscanum et Iohanem Perusium et presbiterum Guillelmum capellanum ecclesie Sancti Benedicti Porte Nove, et presbiterum Miranum et ser Danisium Cottam; et supervenerunt ibi tunc domine Carabella de Toscanis et Alegrantia de Perusiis et Bellacara uxor Bonadei Karentani, et Iohanna filia dicti Bonadei et uxor Ambrosii de Massallia, et soror Mayfreda de Pirovano ordinis Humiliatorum cum una alia Humiliata sotia sua domus de Blasono; et post dictum prandium omnes suprascripti homines et mulieres intraverunt de porticu, ubi comederant, quandam cameram dicte domus cohopertam de paleis.\n    Interrogata dicta Aydelina que verba fuerunt dicta ibi in illa camera, respondit et dixit quod predicta soror Mayfreda, sedens super uno lecto in dicta camera, reversavit sibi manicas tunice et traxit eas superius ad brachia et cum multa alia preparatione et compositione vestium suarum et cum multo spiritu inter alia dixit omnibus suprascriptis ibi presentibus et clare audire valentibus: \u201cEgo nolebam huc venire et invite veni, quia erunt hic multi Thome, idest multi increduli, et multum murmurabitis de his que dicam. Tamen feci sicut persona que vult obedire. Domina nostra \u2013 loquens de sancta Guillelma \u2013 apparuit mihi et dixit mihi quia ego venirem ad vos et quod vobis omnibus dicerem quod ipsa domina nostra Guillelma est Spiritus sanctus\u201d; et ipsa Aydelina tunc statim respondit: \u201cEgo credo quod ipsa Guillelma sit illa caro que nata est de beata Virgine et que crucifixa fuit in cruce in persona Christi\u201d; et predictus Stephanus, vir ipsius Aydeline, statim clamavit multum super eam Aydelinam et de hoc verbo, quod ipsa dixit, ipse multum redarguit eam.\n     Interrogata dicta Aydelina si predicta Carabella de Toschanis audivit predicta, respondit et dixit quod dicta Carabella presens erat et bene audivit et audire potuit predicta, sicut et ipsa Aydelina et quicumque alius qui ibi erat.\n     Item dixit quod omnes suprascripti homines et mulieres erant de devotione, congregatione et conventiculo predicte Guillelme.\n     Actum Mediolani in ecclesia fratrum Predicatorum, coram suprascripto inquisitore. Interfuerunt ibi testes, fratres Petrus de Cambiago et Guillelmus de Vicomercato, ambo ordinis Predicatorum. Suprascripto anno et indictione, die iovis .XXII. mensis septembris.\n</09c22ec6-f18f-41ba-8f41-14e08e7d1f00>\n<3452831e-64b3-4423-8db9-9bd3d8cb8143>\nQuoddam dictum domine Carabelle de Toscanis\n     Domina Carabella uxor quondam ser Ami\u00e7onis Toscani, civitatis Mediolani Porte Romane, citata comparuit coram fratre Raynerio de Pirovano ordinis Predicatorum inquisitore, ut supra, dicens, sub debito prestiti iuramenti et penis quibus tenetur officio obligata, quod recordatur quod ipsa fuit in domo magistri Iacobi de Ferno ubi erant congregati ad unum prandium predictus magister Iacobus et Andreas Saramita et ser Danisius Cotta et presbiter Miranus et Iohanes Perusius et ser Ami\u00e7o Toscanus, maritus tunc domine Carabelle predicte, et Stephanus sertor, qui omnes erant de devotione et congregatione domine, idest sancte Guillelme. Iterum ibidem fuerunt quasi post dictum prandium ipsa domina Carabella testis et Alegrantia de Perusiis et Aydelina uxor Stephani de Crimella, et domina Bellacara uxor quondam ser Bonadei Karentani; et supervenit etiam ibi tunc soror Mayfreda de Pirovano ordinis Humiliatorum cum una sua sotia; et credit ipsa testis quod illa sotia erat soror Flordebellina filia suprascripti Andree Saramite; et omnes predicte persone post dictum prandium intraverunt quandam cameram dicte domus et in dicta camera coram suprascriptis omnibus dicta soror Mayfreda inter cetera dixit: \u201cEgo habeo vobis aliqua verba. Domina nostra apparuit michi et dixit michi quod debeam vobis dicere et annuntiare quod ipsa domina est Spiritus sanctus, et qui voluerint credere credant, et hoc voluit ut dicerem vobis ut omnes vos sitis inexcusabiles\u201d; et tunc dicta Aydelina respondit et dixit quod predicta domina, silicet sancta Guillelma, erat caro que crucifixa fuit in Christo super crucem; et tunc dictus Stephanus, maritus dicte Aydeline, et alii omnes multum clamaverunt super eam et multum reprehenderunt eam de illis verbis que ipsa Aydelina ibi dixit.\n    Item dixit dicta Carabella quod ipsa recordatur quod Franceschinus Malcol\u00e7atus et alii sotii sui cantaverunt semel, et nescit ipsa Carabella si pluries, in domo ipsius Carabelle cantionem factam ad honorem ipsius domine Guillelme in qua nominabant ipsam dominam Guillelmam esse Spiritum sanctum, presente et audiente ipsa Carabella; et eandem cantionem audivit cantari per predictum Franceschinum et sotios in domo suprascripte Alegrantie de Perusiis et non recordatur si alibi etiam audiverit predictam cantionem cantari.\n    Interrogata dicta domina Carabella si postquam audivit a dicta sorore Mayfreda quod ipsa Guillelma erat Spiritus sanctus et si postquam audivit cantari predictas cantiones, in quibus nominabant ipsam Guillelmam Spiritum sanctum, dedit predictis sorori Mayfrede et aliis devotis predicte Guillelme auxilium, consilium et favorem vel si fecit eis aliquod servitium, respondit et dixit quod postquam audivit a dicta sorore Mayfreda et eius sotiis quod dicta Guillelma erat Spiritus sanctus, ipsa Carabella comedit cum dicta sorore Mayfreda in domo Guillelmi Cutice cum dicta Alegrantia de Perusiis et domina Sibilia de Malcol\u00e7atis et dicta Aydellina.\n    Item dixit quod comedit cum Andrea Saramita et cum aliis consotiis suis devotis dicte Guillelme in domo suprascripte Alegrantie de Perusiis et pluries visitavit dictam sororem Mayfredam in domo sororum de Blassono, et fuit sibi familiaris et in pluribus aliis dedit auxilium et favorem dicte sorori Mayfrede et consotiis et devotis predicte Guillelme, visitando sepulcrum dicte Guillelme et recipiendo deposita cereorum et paramentorum et parando convivia in domo sua facta per devotos dicte Guillelme; que quidem omnia fiebant in reverentiam et venerationem et cultum predicte Guillelme.\n     Item dixit dicta domina Carabella quod si ipsa fuisset recordata de predictis, quando alia vice fuit coram inquisitore suprascripto, dixisset et confessa fuisset omnia que modo dixit, sed tunc non recordabatur de predictis et non fuit tunc requisita de predictis ab ipso inquisitore.\n     Actum Mediolani in ecclesia fratrum Predicatorum de Sancto Eustorgio, coram suprascripto fratre Raynerio inquisitore. Interfuerunt ibi testes, vocati et rogati, fratres Philippus de Mel\u00e7o et Guillelmus de Vicomercato, ambo ordinis Predicatorum. Die iovis .XXII. mensis septembris, .MCCC., indictione .XIIII. Traditum per Beltramum Salvagnium Porte Nove notarium officii inquisitionis.\n</3452831e-64b3-4423-8db9-9bd3d8cb8143>\n<15374c6b-8839-4c57-94a2-8df28a002e9d>\nQuoddam dictum ser Danisii Cotte\n     Ser Danisius filius quondam domini Sarandi Cotte, civitatis Mediolani Porte Nove, comparuit coram suprascripto fratre Raynerio de Pirovano inquisitore in termino sibi assignato per ipsum inquisitorem, cui ipse inquisitor legit quoddam dictum quod ipse ser Danisius dixit coram suprascripto inquisitore, suprascripto anno die mercurii proxime preterito; et interrogatus ab ipso inquisitore si ipse ser Danisius vult aliquid addere, diminuere vel mutare predicto suo dicto, respondit et dixit quod recordatur quod, cum ipse esset in mensa cum predictis sotiis suis quos ipse nominavit in predicto suo dicto, soror Mayfreda de Pirovano ordinis Humiliatorum supervenit ibi cum una sua sotia et salutavit eos omnes et subiunxit: \u201cVos omnes comeditis de uno pane et bibitis de uno vino, sed non estis omnes de uno corde et una voluntate\u201d.\n     Interrogatus dictus ser Danisius ab ipso inquisitore quid ipse credit dictam sororem Mayfredam voluisse intelligere per illa verba, respondit et dixit quod ipse credit quod dicta soror Mayfreda voluit dicere et intelligere per verba illa quod non omnes, qui erant ibi in illo convivio, credebant quod Guillelma predicta esset Spiritus sanctus, sed aliqui de eis sic credebant et aliqui ex eis non hoc credebant.\n     Item dixit dictus ser Danisius quod post illud predictum convivium omnes, qui et que ibi erant, intraverunt quandam cameram dicti magistri Iacobi de Ferno in eodem hospitio et in dicta camera dicta soror Mayfreda dixit, suprascripto ser Danisio presente et presentibus omnibus aliis sotiis suis, viris et mulieribus, inter alia verba quod predicta Guillelma erat Spiritus sanctus.\n     Interrogatus quare predicta non dixit in alio suo dicto quod ipse dixit coram dicto inquisitore suprascripto die mercurii, respondit et dixit quod tunc non recordabatur de predictis verbis dictis per ipsam sororem Mayfredam, nec quod ipsa soror Mayfreda fuisset ibi; sed modo recordatur de predictis, quia domina Alegrantia de Perusiis reduxit ipsum ser Danisium in memoria predictorum dictorum per ipsam Mayfredam.\n     Interrogatus dictus ser Danisius ab ipso inquisitore, sub iuramento et penis quibus tenetur officio obligatus, si unquam alibi audivit dici ab Andrea Saramita vel aliqua alia persona vel si sciebat aut credebat quod dicti Andreas et soror Mayfreda et alii de dicta devotione vel secta predicte Guillelme crederent et docerent quod ipsa Guillelma erat Spiritus sanctus, respondit et dixit quod ipse bene audivit dici quod dicta Guillelma erat Spiritus sanctus, sed nescit ubi nec a quibus; et hoc solo modo audivit postquam Andreas Saramita hoc anno captus et detentus fuit per inquisitores, et in domo magistri Iacobi de Ferno in qua celebratum fuit dictum convivium ubi predicta Mayfreda dixit quod dicta Guillelma erat Spiritus sanctus.\n     Interrogatus dictus ser Danisius qui erant illi, qui fuerunt in predicto convivio, qui tunc credebant quod ipsa Guillelma esset Spiritus sanctus, ut dicebat eis tunc dicta soror Mayfreda, respondit et dixit quod sine dubio credebat tunc quod dicti Andreas et soror Mayfreda et Aydelina uxor Stephani de Crimella, et ser Ami\u00e7o Toschanus et domina Bellacara uxor Bonadei Karentani essent illi qui crederent tunc quod dicebat et credebat predicta soror Mayfreda, videlicet quod predicta Guillelma erat Spiritus sanctus.\n     Interrogatus si postquam audivit a dicta sorore Mayfreda quod predicta Guillelma erat Spiritus sanctus et postquam cognovit dictum Andream et suos consotios hoc credere, dedit eis aliquod consilium, auxilium vel favorem, respondit et dixit quod non, nisi, sicut dixit supra in alio suo dicto, quod fuit in Clarevale ad venerationem predicte Guillelme et in diversis conviviis factis in diversis locis per devotos ipsius Guillelme.\n     Item dixit ipse ser Danisius quod audivit a magistro Iacobo de Fernos, iam sunt plures anni et pluribus vicibus, quod cito appareret et esset una magna solempnitas.\n     Interrogatus ipse ser Danisius quod credebat quod dictus magister Iacobus vellet dicere et intelligere per illa verba, respondit et dixit quia credebat quod illa Guillelma debebat resurgere istis temporibus ante generalem resurrectionem.\n     Item dixit dictus ser Danisius quod audivit a Carmeo de Crema, iam sunt anni .XXII. et plures, quod per illam Guillelma Iudei et Sarraceni deberent venire ad fidem et salvationem.\n     Actum Mediolani in domo fratrum Predicatorum, in camera ubi fit officium inquisitionis heretice pravitatis, coram suprascripto fratre Raynerio inquisitore. Interfuerunt ibi testes, vocati et rogati, fratres Arnulfus Vegus et Crescinus Camogia, ambo ordinis Predicatorum, .MCCC., die dominico .XXV. mensis septembris, indictione .XIIII. Traditum per suprascriptum Beltramum Salvagnium notarium dicti officii inquisitionis.\n</15374c6b-8839-4c57-94a2-8df28a002e9d>\n<e9a66cdf-d502-4651-ad93-5eea183b0c21>\nQuoddam dictum Francischi de Garbagnate\n     Francischus clericus, filius domini Gasparri de Garbagnate, civitatis Mediolani Porte Cumane foris, citatus comparuit coram suprascripto fratre Raynerio de Pirovano inquisitore, ut supra, et interrogatus dictus Francischus a suprascripto inquisitore, sub iuramento et penis quibus tenetur et est inquisitionis officio obligatus, quod ipse Francischus intelligebat per hoc quod ipse scripsit in quibusdam suis litteris, videlicet: \u201cSciatis quod sum sanus et illaris et quod de vobis et domino meo, domino vicario totaque eius familia cupio audire\u201d, respondit et dixit quod per illum suum dominum vicarium intelligebat sororem Mayfredam de Pirovano ordinis Humiliatorum, quam ipse Francischus credebat debere esse vicarium in terra Guillelme,\nque sepulta fuit apud monasterium Clarevalis; quam quidem Guillelmam ipse dicebat et credebat esse Spiritum sanctum, sicut ipse Francischus credit se dixisse et confessus fuisse coram inquisitoribus in alio dicto suo; per \u201ctotam familiam\u201d intelligebat omnes illos et illas, qui et que, erant de conventiculo et congregatione et devotione dicte Guillelme.\n    Item dixit dictus Francischus quod ipse emit unum drapum pulcherrimum, pro libras quinque et solidos decem de grossis, et unam toaliam deauratam pro calice, pro pretio solidorum novem de grossis.\n    Item dixit quod ipse emit unam toaliam octo brachiorum vel idcirca de sita alba laboratam de auro et sita rubea in utroque capite, pro pretio librarum trium et solidorum .V. de grossis.\n    Item dixit quod ipse emit unum drapum ultramarinum vergatum de sita et auro, pro pretio solidorum vigintiquinque vel viginti septem de grossis; que quidem omnia emit ad cultum et venerationem predicte Guillelme, sive Spiritus sancti.\n    Item dixit quod per \u201cDomine Dei gratie\u201d, quod scripsit in salutatione quarundam aliarum suarum litterarum, intelligebat sororem Mayfredam de Pirovano et pro \u201cPrimo unigenito\u201d, quod in eadem salutatione continetur, intelligebat Andream Saramitam, qui Andreas primo instructus fuit ab ipsa Guillelma in credentia predictorum errorum, et ideo dicta Guillelma appellabat ipsum Andream \u201cprimogenitum\u201d, ut dicebat dicta soror Mayfreda dicto Francischo.\n    Item dixit ipse Francischus quod preter illos et illas, quos et quas nominavit in quodam alio dicto suo scripto per Mayfredum de Cera notarium officii, die dominico .XXIIII. mensis augusti proxime preterito, quos et quas dixit fuisse de credentia suprascripte Guillelme et errorum eius erant infrascripte persone videlicet soror Petra antiqua soror domus Humiliatarum de Blassono Mediolani, et Beltraminus et Maxinus fratres filii Ambrosii de Massallia, et Paraclitollus filius magistri Iacobi de Ferno, et domina Contessa que stat ad Fontegium, et Biancha serviens domine Sibilie de Malcol\u00e7atis, et domina Petra uxor quondam domini Mirani de Garbagnate, et quondam Cara uxor fratris Girardi de Novazano tertii Ordinis, et domina Ricadona mater quondam Andree Saramite, et soror Melior soror dicti Andree, et domina Bononia quondam mater Simonis Montenarii.\n    Item dixit ipse Francischus quod per .XV. dies et plus ante istam citationem venit coram fratre Guidone inquisitore et voluit dicere coram ipso omnia suprascripta, que modo addidit primo dicto suo; sed ipse frater Guido inquisitor non curavit audire, sed dixit quod sciebat omnia predicta.\n     Item dixit dictus Francischus quod ipse fecit duas cantiones ad honorem dicte Guillelme, idest Spiritus sancti, in quibus ipse Francischus nominabat ipsam Guillelmam Spiritum sanctum; quas cantiones, vel alias, domina Karabella de Toschanis petebat quod predictus Francischus cantaret coram ea.\n     Actum Mediolani in domo fratum Predicatorum, in camera ubi fit officium inquisitionis heretice pravitatis, coram suprascripto fratre Raynerio inquisitore. Interfuerunt ibi testes, vocati et rogati, fratres Anricus de Rippa et Emanuel de Vale et Conradus de Martinonis, omnes ordinis fratrum Predicatorum. Millesimo trecentesimo, die mercurii .V. mensis octubris, indictione quartadecima. Traditum per Beltramum Salvagnium civitatis Mediolani Porte Nove, notarium officii inquisitionis heretice pravitatis.\n</e9a66cdf-d502-4651-ad93-5eea183b0c21>\n</c1b832b9-3b8e-4d5c-a455-cd1f471ade32>\n<f593c7b9-1787-4e8d-863a-8501f51699c4>\n<64adde01-2503-4a3b-b8d7-5076692a29ce>\n     IV Quaternus imbriviaturarum Beltrami Salvagnii, civitatis Mediolani Porte Nove, notarii officii inquisitionis, factarum coram inquisitoribus heretice pravitatis.\n</64adde01-2503-4a3b-b8d7-5076692a29ce>\n<535d62ce-5ca8-4c87-bc8c-9db34ffab87b>\nRelatio Bal\u00e7arri de Monteorfano servitoris officii inquisitionis\n     In nomine Domini, amen. Anno a nativitate Eiusdem millesimo trecentesimo, die mercurii quinto mensis octubris, indictione quartadecima, coram fratribus Guidone de Cochenate et Raynerio de Pirovano ordinis Predicatorum, inquisitoribus heretice pravitatis in Lombardia et Marchia Ianuensi auctoritate sedis apostolice deputatis, dixit et protestatus fuit Bal\u00e7arrus de Monteorfano, publicus servitor comunis Mediolani et officii inquisitionis heretice pravitatis, se de mandato dictorum inquisitorum ivisse die martis proximo preterito ad domos habitationis Francischi clerici filii domini Gasparri de Garbagnate, et Franceschini filii quondam domini Beltrami Malcol\u00e7ati, et precepisse dicto Francischo de Garbagnate in propria persona et domine Sibillie matri dicti Franceschini Malcol\u00e7ati, nomine ipsius Franceschini, precepto suprascriptorum inquisitorum ut ipsi et quilibet eorum suprascripto die martis ante horam vesperarum compareant coram suprascriptis inquisitoribus.\n</535d62ce-5ca8-4c87-bc8c-9db34ffab87b>\n<b27fe70f-14b5-448d-b094-289e7563dc8b>\nIuramentum domine Sibilie de Malcol\u00e7atis\n     Domina Sibilia uxor quondam domini Beltrami Malcol\u00e7ati, civitatis Mediolani Porte Nove, venit coram fratre Raynerio de Pirovano ordinis Predicatorum, inquisitore heretice pravitatis in Lombardia et Marchia Ianuensi auctoritate deputato, et iuravit de parendis mandatis ecclesie et dicti inquisitoris et aliorum inquisitorum et dicere veritatem de se et de aliis, et cetera, secundum modum et formam officii inquisitionis sibi diligenter expositam et expressam\n     Actum Mediolani in ecclesia Sancti Eustorgii fratrum Predicatorum, coram suprascripto fratre Raynerio inquisitore. Interfuerunt ibi testes, vocati et rogati, frater Lafranchus de Ami\u00e7is de Pergamo inquisitor et frater Philippus de Mel\u00e7o, ambo ordinis Predicatorum, et domini Baxanus et Finatius fratres, filii quondam domini Aliprandi de Mandello, ambo civitatis Mediolani. Suprascripto anno et indictione, die iovis sexto mensis octubris. Traditum per Beltramum Salvagnium, civitatis Mediolani Porte Nove, notarium officii inquisitionis heretice pravitatis.\n</b27fe70f-14b5-448d-b094-289e7563dc8b>\n<922f794d-bd42-4e1e-a5a9-b92996c3ee00>\nAbsolutio facta per inquisitorem domine Sibilie de Malcol\u00e7atis\n     Suprascripta domina Sibilia de Malcol\u00e7atis pronuntiata excomunicata tamquam credens et fautris hereticorum per fratres Guidonem de Cochenato et Raynerium de Pirovano ordinis Predicatorum, inquisitores heretice pravitatis, et cetera, ut supra, comparuit coram suprascripto fratre Raynerio inquisitore, rogans et supplicans quatenus ipsam absolveret a vinculo excomunicationis quam incurrisset occasione alicuius heresis vel favoris heretice pravitatis, et spetialiter false doctrine sororis Mayfrede de Pirovano et Andree Saramite. Unde ipse frater Raynerius inquisitor, ut supra, eius precibus condescendens, recepto prius iuramento de parendis mandatis ecclesie et dicti inquisitoris et aliorum inquisitorum, salvis aliis iuramentis et obligationibus per eam alias factis coram inquisitoribus, absolvit eam dominam Sibilliam ab omni vinculo excomunicationis tantum et de confessis solum, et restituit eam sacramentis ecclesie; et precepit dictus frater Raynerius inquisitor suprascripte domine Sibillie ut omnia et singula que in suis abiurationibus, promissionibus et obligationibus per eam factis coram inquisitoribus hereticorum et precepta sibi facta, et de cetero fatienda per ipsum inquisitorem vel alios inquisitores, debeat integre servare et non contravenire; alioquin si contrarium faceret ex certa scientia vel conscientia in aliquo capitulo in eandem sententiam excomunicationis, in qua ante istam absolutionem erat, recideret ipso facto, cum ex hoc appareat contrafatientem non vere fuisse conversam, sed ficte et simulate iurasse et abiurasse.\n     Actum Mediolani in suprascripta ecclesia, coram predicto fratre Raynerio inquisitore, presentibus suprascriptis testibus. Suprascripto anno et die et indictione. Traditum per suprascriptum notarium.\n</922f794d-bd42-4e1e-a5a9-b92996c3ee00>\n<c6115dca-27f1-4a22-832c-92a11c93457e>\nAbiuratio et obligatio dominarum Catelle et Petre de Oldegardis\n     Domina Catella uxor domini Leonis Oldegardi et domina Petra uxor domini Thomaxii Oldegardi, civitatis Mediolani Porte Nove, citate per Bal\u00e7arrum de Monteorfano, servitorem comunis Mediolani et officii inquisitionis de mandato fratris Guidonis de Cochenato ordinis Predicatorum, inquisitoris heretice pravitatis in Lombardia et Marchia Ianuensi auctoritate sedis apostolice deputati, comparuerunt coram fratre Raynerio de Pirovano predicti ordinis similiter inquisitore, et abiuraverunt omnem heresim, credentiam, favorem et receptationem et defensionem heretice pravitatis cuiuscumque secte, et iuraverunt dicere veritatem de se et de aliis, et cetera, et promiserunt et se obligaverunt et renuntiaverunt in omnibus et per omnia secundum modum et formam officii inquisitionis eis et cuilibet dilligenter expositam et expressam, sub pena librarum .XXV. imperialium, pro qualibet earum quam penam totiens incurrant et incurrere debeant, et cetera, secundum predictum modum et formam.\n     Actum Mediolani in ecclesia fratrum Predicatorum de Sancto Eustorgio, coram suprascripto fratre Raynerio inquisitore. Interfuerunt ibi testes, vocati et rogati, fratres Gregorius de Buxero et Albertus Corbella et Gasparrinus de Tertio, omnes ordinis Predicatorum, .MCCC., die lune .X. mensis octubris, indictione .XIIII. Traditum per suprascriptum Beltramum Salvagnium notarium, ut supra.\n</c6115dca-27f1-4a22-832c-92a11c93457e>\n<576b4fff-360f-4c60-b909-63fb00fbe830>\nQuoddam dictum fratris Girardi de Nova\u00e7ano\n     Frater Girardus de Nova\u00e7ano filius quondam Gualterii, tertii Ordinis, civitatis Mediolani Porte Cumane foris, citatus per Bal\u00e7arrum de Monteorfano servitorem officii inquisitionis, de mandato suprascripti fratris Guidonis de Cochenato ordinis Predicatorum inquisitoris, ut supra, comparuit coram ipso inquisitore; cui dictus inquisitor legit quoddam dictum quod ipse frater Girardus dixit coram fratre Lafrancho de Ami\u00e7is de Pergamo dicti ordinis, similiter inquisitore, suprascripto anno, die lune .XVIII. mensis iulii proxime preterito, scriptum per Beltramum Salvagnium notarium officii inquisitionis; et quia interrogatus ibi si ipse scivit vel audivit aliquid de Guillelma, que sepulta erat apud monasterium Clarevalis, quod esset vel esse videretur contra fidem catholicam, et respondit quod pluries audivit ab Andrea Saramita quod ipsa Guillelma debebat resurgere, et quod ipse Andreas et alii quamplures expectabant eam resurrecturam, et quod de ista credentia erant multe persone, et quod iam sunt anni .XV. quod hoc audivit; interrogatus modo a suprascripto fratre Guidone inquisitore, sub debito prestiti iuramenti et penis quibus tenetur officio obligatus, si dictus Andreas dixit dicto fratri Girardo testi predicta verba per modum inducendi eum ad hoc credendum, respondit quod nescit.\n    Interrogatus si predicta unquam audivit ab aliqua alia persona, respondit quod sic comuniter dicebatur ab hominibus, sed alias non audivit hec ab aliqua persona de devotis dicte Guillelme.\n    Interrogatus dictus frater Girardus si ipse credit quod hoc credere sit contra fidem catholicam, respondit quod sic.\n    Interrogatus si ipse unquam hoc credidit, respondit quod non.\n    Interrogatus ipse frater Girardus si unquam accusavit dictum Andream de predictis alicui inquisitori, respondit non, nisi quando fuit requisitus per suprascriptum fratrem Lafranchum inquisitorem, ut supra.\n    Interrogatus quare hoc non dixit coram fratre Thoma Cumano inquisitore quando fuit citatus et comparuit coram eo, modo possunt esse anni .IIII. vel idcirca, respondit quia non recordabatur tunc de predictis; sed tunc dixit dicto Andree: \u201cCavete vobis a me, nec dicatis michi talia de domina Guillelma, quia ego iuravi in manibus inquisitoris\u201d; et dixit etiam dictus frater Girardus uxori sue quod ipsa hoc non crederet.\n    Item quia in ipso dicto suo dixit dictus frater Girardus quod dictus Andreas et alie persone devote ipsius Guillelme fecit tunc temporis fieri quasdam vestes pretiosas deauratas et subtulares deauratos et unam cassam et plura alia ornamenta pro ipsa Guillelma, quam expectabant resurrecturam, et quod dictas vestes et dictos subtulares et dictam cassam dictus frater Girardus vidit in domo dicti Andree, modo sunt anni .XV. vel idcirca, et quod ipse audivit non solum tunc, sed ab ipso tempore citra; interrogavit modo dictus frater Guido inquisitor dictum fratrem Girardum si predicta dixit coram suprascripto fratre Thoma inquisitore quando comparuit coram eo, modo possunt esse anni .IIII., ut supra, respondit quod non, quia non recordabatur de predictis.\n     Item quia dictus frater Girardus dixit coram suprascripto fratre Lafrancho inquisitore, in predicto dicto suo, quod audivit a dicto Andrea quod Guillelma habuerat quinque plagas in corpore suo similes plagis Yhesu Christi et hoc idem audiverat a quadam muliere, que nominatur Aydelina uxor Stephani de Crimella, quod ipsa viderat eas plagas et eas terserat; interrogatus modo dictus frater Girardus a suprascripto fratre Guidone inquisitore si predicta dixit coram suprascripto fratre Thoma inquisitore, respondit quod non recordatur, nec credit quod ipse hoc dixit.\n     Item quia ibidem dixit dictus frater Girardus quod dictus Andreas et complices sui, vel devoti et devote dicte Guillelme, fatiunt tria solempnia festa in anno ad honorem dicte Guillelme, unum silicet in festo sancti Bartolomei quando defuncta est, et aliud de mense octobris quando translatatum fuit corpus suum apud monasterium Clarevalis, et aliud in Pentecoste: quia dixit ipse Andreas quod Spiritus sanctus est ipsa Guillelma et quod Spiritus sanctus resuscitabit in ea; interrogatus dictus frater modo a suprascripto fratre Guidone inquisitore quomodo ipse scit quod illi devoti fatiunt predicta festa, respondit quia ipsemet ibat cum eis ad dicta festa ad monasterium Clarevalis et fatiebat oblationes cum eis et cum eis ibat ad convivia.\n     Item quia ibidem dixit quod dictum primum festum fiebat ad honorem ipsius Guillelme, quia tunc defuncta erat et secundum tunc translatum fuerat corpus eius, interrogatus modo per suprascriptum fratrem Guidonem inquisitorem quomodo ipse frater Girardus scit quod ipsi propter suprascriptas causas facerent predicta festa, respondit quia ipse Andreas et alii devoti dicte Guillelme dixerunt sibi hoc, et quod ipse propter hoc ad honorem ipsius Guillelme ibat cum eis.\n     Interrogatus si predicta dixit coram fratre Thoma inquisitore predicto quando comparuit coram eo, modo sunt anni quatuor, respondit quod non recordatur quod dixerit predicta coram eo.\n     Item quia ibidem dixit ipse frater Girardus quod invenit, modo sunt anni .XVI., in quodam psalterio dicti Andree quandam cartam de palperio in qua scriptum erat quod Filii Spiritus sancti erant dispersi et in carcere positi, et interrogatus ab ipso fratre Lafrancho inquisitore quid hoc vellet dicere, respondit quod hoc dicebat quia inquisitores citaverant aliquos ex devotis ipsius Guillelme; interrogatus modo ab ipso fratre Guidone inquisitore quomodo scit quod sic intelligeretur illa scriptura, que scriptura erat in dicta carta, respondit quod presumptionem et quia sic scriptum erat in dicta carta.\n     Interrogatus iterum si de predicta carta dixit aliquid coram suprascripto fratre Thoma inquisitore quando comparuit coram eo, modo sunt anni quatuor, respondit non, quia tunc non recordabatur.\n     Item quia ibidem requisitus a suprascripto fratre Lafrancho inquisitore ut ipse frater Girardus nominaret devotos dicte Guillelme nominavit eos, silicet predictum Andream et Albertonum de Novate et ceteros ibi scriptos; interrogatus modo a suprascripto fratre Guidone quomodo scit quod ipsi erant devoti dicte Guillelme, respondit quia ipse Andreas erat principalis et quia ipse ibat cum eis et ipsi cum eo in Clarevale ad festa et solempnitates que fiebant ad honorem dicte Guillelme.\n     Actum Mediolani in domo fratrum Predicatorum, in camera officii inquisitionis, coram suprascripto fratre Guidone inquisitore. Interfuerunt ibi testes, vocati et rogati, fratres Thodeschinus Ianuensis et Gregorius de Buxero et Albertus Vestiarius de Pergamo, omnes ordinis fratrum Predicatorum conventus Mediolani. Millesimo trecentesimo, die sabbati .XV. mensis octubris, indictione quartadecima. Traditum per Beltramum Salvagnium, civitatis Mediolani Porte Nove, notarium officii inquisitionis.\n</576b4fff-360f-4c60-b909-63fb00fbe830>\n<e6a2ee02-649b-4534-8afb-5c4dc583bb13>\nQuoddam dictum Stephani de Crimella\n     Stephanus de Crimella, civitatis Mediolani Porte Ticinensis, citatus comparuit coram suprascripto fratre Guidone inquisitore; cum ipse Stephanus dixerit in quodam dicto quod ipse dixit coram fratre Raynerio de Pirovano ordinis Predicatorum similiter inquisitore, scripto per me Beltramum Salvagnium notarium, suprascripto anno, die martis vigesimo septembris. indictione .XIIII., quod semel in domo magistri Iacobi de Ferno, in qua ipse erat cum uxore sua et aliis ibi nominatis, soror Mayfreda de Pirovano dixit pluries replicando, ipso Stephano audiente et aliis presentibus: \u201cDomina nostra dixit mihi quod vobis debeam dicere quod ipsa est Spiritus sanctus, et ego vobis dico licet inter vos sint multi Thome, hoc est increduli\u201d, et loquebatur de Guillelma; et Aydelina uxor ipsius Stephani tunc respondit: \u201cEgo bene credo quod ipsa sit Spiritus sanctus\u201d, et ipse Stephanus multum clamavit super eam et reprehendit eam de illis verbis que ipsa Aydelina uxor sua tunc dixit; interrogatus modo a suprascriptro fratre Guidone inquisitore, sub debito iuramenti et penis quibus tenetur officio obligatus, si scivit quod dicta Aydelina, uxor sua, postea iverit ad festa que fiebant per Andream Saramitam et sororem Mayfredam et alios devotos et devotas dicte Guillelme in venerationem suprascripte Guillelme, et quod ipsa illuminaret ymagines ipsius Guillelme, et quod alia faceret in venerationem ipsius Guillelme et ad petitionem dicte sororis Mayfrede, respondit quod ipse bene scivit quod dicta uxor sua bene fatiebat omnia predicta, nec unquam sibi prohibuit ne predicta faceret.\n    Actum Mediolani in domo fratrum Predicatorum, in camera ubi fit officium inquisitionis heretice pravitatis, coram suprascripto fratre Guidone inquisitore. Interfuerunt ibi testes, vocati et rogati, fratres Rugerius de Carcano et Albertus Vestiarius de Pergamo, ambo ordinis Predicatorum, .MCCC., die mercurii .XVIIII. octubris, indictione .XIIII. Traditum per Beltramum Salvagnium notarium officii inquisitionis.\n</e6a2ee02-649b-4534-8afb-5c4dc583bb13>\n<397ba92d-579b-4126-9be8-4d1e71090d7e>\nQuoddam dictum fratris Girardi de Nova\u00e7ano\n    Frater Girardus tertii Ordinis, filius quondam Gualterii de Nova\u00e7ano, civitatis Mediolani Porte Cumane foris, citatus comparuit coram suprascripto fratre Guidone inquisitore et interrogatus dictus frater Girardus a suprascripto inquisitore, sub iuramento et penis quibus tenetur officio obligatus, si postquam ipse fuit coram fratre Thoma Cumano inquisitore, modo sunt anni .IIII, ut dixit in quodam dicto suo quod ipse frater Girardus dixit coram suprascripto fratre Guidone suprascripto anno, die sabbati proxime preterito, scivit quod Cara, quondam uxor sua, iret ad festa et solempnitates et convivia que fiebant per devotos domine Guillelme ad honorem et devotionem ipsius Guillelme, et quod alia faceret in venerationem et reverentiam ipsius Guillelme, respondit quod bene scivit quod ipsa quondam uxor sua bene ibat et fatiebat predicta, sed ipse non prohibuit ei ne iret ad predicta, sed bene dixit dicte quondam uxori sue: \u201cCave ne credas quod ipsa Guillelma sit Spiritus sanctus, sicut dicuntur credere alii devoti dicte Guillelme\u201d.\n     Interrogatus dictus frater Girardus ut nominet omnes illos et illas, quos et quas scit vel credit fuisse de credentia et devotione illius Guillelme, nominavit magistrum Iacobum de Ferno et magistrum Beltramum, eius filium, et Albertonum de Novate et Symoninum Collionum et Ottorinum et Franceschinum, filios domini Gasparri de Garbagnate, et Franceschinum Malcol\u00e7atum et Filixinum Karentanum et Langinum de Garbagnate et dominum Danixium Cottam et Albertum filium eius, et Stephanum de Crimella et presbiterum Miranum Roxam et donum Ubertinum monachum Clarevalis, qui erat sacrista eorum que utebantur circa sepulturam dicte Guillelme datum per dominum abbatem monasterii Clarevalis, et dominas Sibilliam de Malcol\u00e7atis et Aydelinam de Crimella et Bellacaram de Karentanis et Carabellam de Toscanis et Alegrantiam de Perusiis et Florem de Canturio et Benvenutam uxorem domini Gasparri de Garbagnate, et Bellam uxorem Iacobi de Garbagnate, et Dionese de Novate.\n     Interrogatus quomodo scit quod predicti et predicte essent de congregatione et devotione dicte Guillelme, respondit quia ipse frater Girardus ibat cum eis, et ipsi et ipse cum eo, ad solempnitates et convivia que fiebant in veneratione et cultu dicte Guillelme.\n     Actum Mediolani in domo fratrum Predicatorum, in camera ubi fit officium inquisitionis heretice pravitatis, coram suprascripto fratre Guidone inquisitore. Interfuerunt ibi testes, vocati et rogati, fratres Gregorius de Buxero et Gasparrinus de Tertio et Ambrosius Poronus, omnes ordinis Predicatorum, .MCCC., die mercurii .XVIIII. mensis octubris, indictione quartadecima. Traditum per suprascriptum Beltramum Salvagnium notarium, ut supra.\n</397ba92d-579b-4126-9be8-4d1e71090d7e>\n<d84d680d-e886-435d-8447-a6fc6cc798a8>\nQuoddam dictum ser Danisii Cotte civitatis Mediolani Porte Nove\n     Ser Danisius filius quondam domini Sarandi Cotte, civitatis Mediolani Porte Nove, citatus comparuit coram suprascripto fratre Guidone inquisitore, cui ser Danisio dictus inquisitor legit quoddam dictum quod ipse ser Danisius dixit coram fratre Raynerio de Pirovano ordinis Predicatorum similiter inquisitore, suprascripto anno, die mercurii .XXI. septembris, indictione .XIIII., scriptum per Beltramum Salvagnium notarium officii, et iterum unum aliud dictum quod ipse ser Danisius dixit coram suprascripto fratre Raynerio inquisitore suprascripto anno, die dominico .XXV. mensis septembris, scriptum per suprascriptum Beltramum notarium. Unde cum ipse ser Danisius dixerit in suprascripto secundo suo dicto quod soror Mayfreda de Pirovano dixerat in domo magistri Iacobi de Femo, eo domino Danisio presente et aliis ibi nominatis: \u201cVos omnes comeditis de uno pane et bibitis de uno vino, sed non estis omnes de uno corde et una voluntate\u201d, et interrogatus ibi ipse ser Danisius per suprascriptum fratrem Raynerium inquisitorem quod credit ipse ser Danisius quod ipsa soror Mayfreda vellet intelligere per illa verba, respondit ipse ser Danisius quia credit quod dicta soror Mayfreda voluit intelligere per verba illa quod non omnes qui erant in illo convivio credebant quod dicta Guillelma esset Spiritus sanctus, sed aliqui ex eis credebant et aliqui non credebant hoc.\n    Item, cum in eodem dicto suo, interrogatus fuit qui erant illi qui fuerunt in predicto convivio, qui tunc credebant quod ipsa Guillelma esset Spiritus sanctus ut dicebat eis tunc dicta soror Mayfreda, respondit et dixit quod sine dubio credebat tunc quod dicti Andreas et soror Mayfreda et Aydelina uxor Stephani de Crimella, et ser Arnigo Toschanus et domina Bellacara uxor Bonadei Karentani, essent illi qui crederent quod dicebat et credebat dicta soror Mayfreda, videlicet quod predicta Guillelma erat Spiritus sanctus.\n    Interrogatus modo dictus ser Danisius a suprascripto fratre Guidone inquisitore, sub iuramento et penis quibus tenetur inquisitionis officio obligatus, si tunc credebat et nunc credit quod hoc credere, silicet quod ipsa Guillelma sit Spiritus sanctus, sit hereticum et heresis, respondit quod tunc credebat et nunc credit quod sic.\n    Item cum ipse ser Danisius dixerit in eodem dicto quod ipse audivit a Carmeo de Crema, ipso Carmeo et dicta Guillelma viventibus iam sunt anni .XXII. et plus, quod per illam Guillelmam Iudei et Sarraceni deberent venire ad fidem et salvationem; interrogatus modo dictus ser Danisius a suprascripto fratre Guidone inquisitore si tunc credebat et nunc credit quod hoc credere, silicet quod per illam Guillelmam Iudei et Sarraceni deberent venire ad fidem et salvationem, sit hereticum et heresis, respondit quod tunc credebat et nunc credit quod illud credere sit hereticum et heresis.\n     Item dixit dictus ser Danisius coram suprascripto fratre Guidone inquisitore, sub debito prestiti iuramenti, quod predicta Guillelma, dum viveret, dixit, ipso ser Danisio audiente, Andree Saramite et cuidam sotio dicti Andree: \u201cVos estis fatui quod dicitis de me et creditis quod non est. Ego sum nata de homine et femina\u201d.\n     Interrogatus dictus ser Danisius si scit vel credit quare ipsa Guillelma hoc dixerit, respondit quod ipse credit quod ipsa hoc dixerit propter ea que modo apparuerunt, videlicet quia dicebant aliqui et credebant quod ipsa Guillelma esset Spiritus sanctus.\n     Actum Mediolani in domo fratrum Predicatorum, in camera ubi fit officium inquisitionis heretice pravitatis, coram suprascripto fratre Guidone inquisitore. Interfuerunt ibi testes, vocati et rogati, fratres Paulus de Lasalla et Ambrosius Poronus, ambo ordinis Predicatorum, et Mayfredus de Cera, civitatis Mediolani Porte Ticinensis foris, .MCCC. die iovis .XXVII. mensis octobris, indictione .XIIII. Traditum per Beltramum Salvagnium civitatis Mediolani Porte Nove, notarium officii inquisitionis heretice pravitatis.\n</d84d680d-e886-435d-8447-a6fc6cc798a8>\n<89cb1e3a-03f6-4047-951e-d52d3cd1c151>\nQuoddam dictum Stephani de Crimella\n     Stephanus de Crimella, civitatis Mediolani Porte Ticinensis, citatus comparuit coram suprascripto fratre Guidone inquisitore cui Stephano dictus frater Guido inquisitor legit quoddam dictum suum quod ipse dixit coram fratre Raynerio de Pirovano inquisitore, suprascripto anno, die mercurii .XXI. septembris proxime preteriti, scriptum per me Beltramum Salvagnium notarium infrascriptum; et cum ipse Stephanus dixerit in predicto dicto suo quod soror Mayfreda de Pirovano, eo Stephano presente et audiente et aliis ibi nominatis, dixit ei et aliis pluries replicando hec verba: \u201cDomina nostra michi dixit quod vobis debeam dicere quod ipsa est Spiritus sanctus et ego vobis dico, licet inter vos sint multi Thome, hoc est increduli\u201d, et loquebatur de dicta Guillelma; et quod Aydelina, uxor ipsius Stephani, que erat ibi presens, tunc respondit: \u201cEgo bene credo quod ipsa Guillelma sit Spiritus sanctus\u201d, et quod ipse Stephanus clamavit super eam et vituperavit eam de illo verbo quod ipsa dixerat.\n     Interrogatus modo a dicto fratre Guidone inquisitore sub iuramento et penis quibus tenetur officio obligatus, quare clamavit super eam et vituperavit eam, respondit quia ipsa male dicebat et male credebat, quia ipse Stephanus tunc credebat et nunc credit quod hoc credere vel dicere esset hereticum et heresis et contra fidem catholicam, silicet quia ipsa Guillelma esset Spiritus sanctus.\n     Actum Mediolani, in domo fratrum Predicatorum, in camera ubi fit officium inquisitionis heretice pravitatis, coram suprascripto fratre Guidone inquisitore. Interfuerunt ibi testes, vocati et rogati, fratres Paulus de Lasalla et Mayfredus de Modoetia et Gregorius de Buxero, omnes ordinis Predicatorum, et predictus Mayfredus de Cera, .MCCC., die iovis .XXVII. mensis octobris, indictione .XIIII. Traditum per Beltramum Salvagnium, civitatis Mediolani Porte Nove, notarium officii inquisitionis heretice pravitatis.\n</89cb1e3a-03f6-4047-951e-d52d3cd1c151>\n<a784637e-5401-4dc4-aa98-0d155895dffd>\nAbsolutio excomunicationis dominarum Catelle et Petre de Oldegardis\n     Domina Catella uxor domini Leonis Oldegardi et domina Petra uxor domini Thomasii Oldegardi, civitatis Mediolani Porte Nove parrocchie Sancti Petri ad Cornaredum, quelibet earum sponte non coacte nec requisite venerunt ad fratrem Guidonem de Cochenato ordinis Predicatorum inquisitorem, ut supra, et petentes misericordiam ab eo fuerunt confesse coram eo inquisitore quod ipse et quelibet earum instructe fuerant per Andream Saramitam et sororem Mayfredam de Pirovano quod Guillelma, que sepulta erat apud monasterium Clarevalis, Mediolanensis diocesis, erat Spiritus sanctus et quod in ea erat substantia Spiritus sancti et divinitas et alia, prout in earum confessionibus scriptis per fratrem Leonardum Pergamensem ordinis Predicatorum, hoc anno, de mense augusti proxime preterito continentur. Primo abiurata per eas et quamlibet earum omni heresi et spetialiter predicta heresi eis et cuilibet earum instructa et predicata per predictos Andream et sororem Mayfredam, unde ipse frater Guido inquisitor, ut supra, absolvit eas dominas et quamlibet earum ab omni vinculo excomunicationis quam incurrissent predicta occasione, et precepit dictus frater Guido inquisitor predictis dominabus Katelle et Petre et cuilibet earum quod predictam credentiam et doctrinam sibi predicatam dicerent et confiterentur confessoribus suis, et exinde seu pro predictis facerent illam penitentiam quam eis et cuilibet earum iniungerent confessores sui. Et insuper dictus frater Guido inquisitor ad instantiam earum et cuiuslibet earum et etiam multarum aliarum personarum catholicarum et reverendarum, attendens potius earum et cuiuslibet earum simplicitatem quam malitiam in predictis, et videns earum contrictionem et sperans earum plenam et perfectam conversionem, absolvit eas et quamlibet earum ab omni alia pena quam incurrissent predicta occasione vel incurrisse dici possent. Et de predictis precepit dictus frater Guido inquisitor mihi infrascripto Beltramo Salvagnio notario ut unum et plura unius tenoris facerem instrumenta.\n     Actum Mediolani in domo fratrum Predicatorum, in camera ubi fit officium inquisitionis heretice pravitatis, coram dicto fratre Guidone inquisitore. Interfuerunt ibi testes, vocati et rogati, fratres Albertus Corbella et Gregorius de Buxero et Bolgarinus de Calvo conversus, omnes ordinis Predicatorum, et Philippus filius quondam Oliverii de Capiate, civitatis Mediolani Porte Ticinensis, omnes noti dicti fratris Guidonis inquisitoris, .MCCC., die martis .XXVIIII. mensis novembris, indictione .XIIII. Traditum per suprascriptum Beltramum Salvagnium notarium.\n</a784637e-5401-4dc4-aa98-0d155895dffd>\n<b5080963-5812-4617-8fc0-fd2e04ef5080>\nLicenda data magistro Iacobo de Ferno deponendi cruces\n     Magister Iacobus de Ferno fixicus, filius quondam item magistri Iacobi de Ferno, civitatis Mediolani Porte Vercelline, cui dictus frater Guido inquisitor, ut supra, preceperat quod ipse portaret duas cruces crocei coloris, unam ante pectus et aliam post spatulas, ut patet per cartam traditam per Mayfredum de Cera notarium officii inquisitionis, suprascripto anno, die sabbati .X. mensis septembris, indictione .XIIII., comparuit coram suprascripto fratre Guidone inquisitore humiliter supplicans quod ipse daret sibi licentiam deponendi dictas cruces; cuius humilitati dictus frater Guido attendens et quod eas cruces patienter recepit et humiliter portavit, recitatis primo coram suprascripto magistro Iacobo, et quibusdam aliis suis amicis qui cum eo erant, et abiuratione et iuramento et obligatione factis per ipsum magistrum Iacobum in manibus inquisitoris et culpis et penis que in sententia lata per ipsum inquisitorem contra dictum magistrum Iacobum continentur, dictus frater Guido inquisitor, ut supra, concessit et dedit ipsi magistro Iacobo parabolam et licentiam deponendi dictas cruces, que sibi imposite fuerunt propter excessus per eum commissos in heretica pravitate, salva tamen in omnibus aliis sententia contra eum lata per suprascriptum fratrem Guidonem et in suo robore duratura.\n    Actum Mediolani in domo fratrum Predicatorum, in camera ubi fit officium inquisitionis heretice pravitatis, coram suprascripto inquisitore et inde rogatum est per me notarium infrascriptum fieri publicum instrumentum. Interfuerunt ibi testes, vocati et rogati, fratres Raynerius de Terdona et Gregorius de Buxero, ambo ordinis Predicatorum, et magister Beltramus fixicus, filius suprascripti magistri Iacobi, civitatis Mediolani Porte Vercelline, .MCCC., die lune, V. mensis decembris, indictione quartadecima. Traditum per Beltramum Salvagnium notarium officii inquisitionis.\n</b5080963-5812-4617-8fc0-fd2e04ef5080>\n<6d31372f-c80e-4ca4-a4cd-038bda549b1c>\nPreceptum factum per inquisitorem magistro Iacobo de Ferno\n    Suprascriptus frater Guido inquisitor, ut supra, precepit predicto magistro Iacobo de Ferno, ibi presenti et audienti, quatenus sub debito prestiti iuramenti et penis quibus tenetur et est inquisitionis officio obligatus, deponat et deponere debeat ad tabulam domini Monegeni Quareseme, civitatis Mediolani, campsoris, suo et nomine officii et ecclesie, hinc ad kalendas februarii proxime futuri, libras .XXV. imperialium pro parte penarum et culparum et periuriorum per eum commissorum et commissarum in favorem heretice pravitatis.\n    Actum ut supra. Suprascripto anno et die. Traditum per suprascriptum notarium.\n</6d31372f-c80e-4ca4-a4cd-038bda549b1c>\n<bc1dc820-81df-4d72-8a34-e01b42947ba4>\nLicenda data fratri Girardo de Nova\u00e7ano deponendi cruces\n     Frater Girardus tertii Ordinis, filius quondam Gualterii de Nova\u00e7ano, civitatis Mediolani Porte Cumane foris, cui suprascriptus frater Guido inquisitor preceperat quod ipse portaret duas cruces crocei coloris, unam ante pectus et aliam post spatulas, ut patet per cartam traditam per Mayfredum de Cera notarium officii inquisitionis, suprascripto anno et indictione, die sabbati tertio ante kalendas novembris, comparuit coram suprascripto fratre Guidone inquisitore humiliter suplicans quod daret sibi licentiam deponendi dictas cruces; cuius humilitati dictus frater Guido attendens et quod eas cruces patienter recepit et humiliter portavit, recitatis primo coram suprascripto fratre Girardo et quibusdam aliis suis amicis qui ibi cum eo erant, et abiuratione et iuramento et obligatione factis per ipsum fratrem Girardum in manibus inquisitoris et culpis et penis que in sententia lata per ipsum fratrem Guidonem inquisitorem contra predictum fratrem Girardum continentur, dictus frater Guido inquisitor, ut supra, concessit et parabolam et licentiam dedit ipsi fratri Girardo deponendi dictas cruces que sibi imposite fuerunt propter excessus per eum commissos in heretica pravitate, salva tamen in omnibus aliis sententia contra ipsum fratrem Girardum per suprascriptum fratrem Guidonem inquisitorem et in suo robore duratura.\n     Actum Mediolani in domo fratrum Predicatorum, in camera ubi fit officium inquisitionis heretice pravitatis. Interfuerunt ibi testes, vocati et rogati, fratres Otto de Porta Cumana ordinis Predicatorum, supprior in conventu Mediolani fratrum Predicatorum, et Gregorius de Buxero dicti ordinis et conventus, et frater Zanonus de Cardano magister hospitalis Sancti Simplitiani Mediolanensis, .MCCC., die sabbati .X. mensis decembris, indictione .XIIII. Traditum per suprascriptum Beltramum Salvagnium notarium.\n</bc1dc820-81df-4d72-8a34-e01b42947ba4>\n<06da1195-a10d-4a3b-8952-635b6d82f72f>\nPreceptum factum fratri Girardo de Nova\u00e7ano\n     Suprascriptus frater Guido inquisitor, ut supra, precepit dicto fratri Girardo ibi presenti et audienti quatenus, sub iuramento et penis quibus tenetur et est inquisitionis officio obligatus, deponat et deponere debeat ad tabulam domini Pinamontis Monatarii, campsoris civitatis Mediolani, suo nomine et nomine officii et ecclesie, hinc ad festum Nativitatis Domini nostri Yhesu Christi proxime futurum libras .XXV tertiolorum pro parte penarum et culparum et periuriorum per eum commisarum et commissorum in favorem heretice pravitatis.\n    Actum ut supra, presentibus suprascriptis testibus. Suprascripto anno et die.\n</06da1195-a10d-4a3b-8952-635b6d82f72f>\n<ee29213d-8236-46d5-9739-e802bcaf37e4>\nLicenda data Stephano de Crimella deponendi cruces\n    Stephanus, filius quondam \u00c7anebelli de Crimella, civitatis Mediolani Porte Ticinensis, cui dictus frater Guido inquisitor, ut supra, preceperat quod ipse portaret duas cruces crocei coloris, unam ante pectus et aliam post spatulas, ut patet per cartam inde traditam per Mayfredum de Cera notarium officii inquisitionis, suprascripto anno et indictione die sabbati tertio ante kalendas novembris, comparuit coram suprascripto fratre Guidone inquisitore humiliter suplicans quod daret sibi licentiam deponendi dictas cruces; cuius humilitati dictus frater Guido inquisitor attendens et quod eas cruces patienter recepit et humiliter portavit, recitatis primo coram suprascripto Stephano, et quibusdam aliis suis amicis qui cum eo erant, et abiuratione et iuramento et obbligatione factis per ipsum Stephanum in manibus inquisitoris et culpis et penis que in sententia lata per ipsum fratrem Guidonem inquisitorem contra dictum Stephanum continentur, dictus frater Guido inquisitor, ut supra, concessit et parabolam et licentiam dedit dicto Stephano deponendi dictas cruces que sibi imposite fuerunt propter excessus per eum commissos in heretica pravitate, salva tamen in omnibus aliis sententia contra ipsum Stephanum lata per suprascriptum fratrem Guidonem et in suo robore duratura.\n    Actum Mediolani in domo fratrum Predicatorum, in camera ubi fit officium inquisitionis heretice pravitatis. Interfuerunt ibi testes, vocati et rogati, fratres Iacobus de Regio et Albertus Vestiarius et Paganus de Modoetia, omnes ordinis fratrum Predicatorum, .MCCC., die sabbati .X. mensis decembris, indictione .XIIII. Traditum per suprascriptum Beltramum notarium.\n</ee29213d-8236-46d5-9739-e802bcaf37e4>\n<9ec41841-da15-4fd0-8629-27f4bb96dc07>\nLicenda deponendi cruces data Aydeline uxori Stephani de Crimella\n    Aydelina uxor Stephani de Crimella, civitatis Mediolani Porte Ticinensis, cui fratres Guido de Cochenato et Raynerius de Pirovano, ambo ordinis Predicatorum, inquisitores heretice pravitatis in Lombardia et Marchia Ianuensi auctoritate sedis apostolice deputati, preceperant quod ipsa portaret duas cruces crocei coloris, unam ante pectus et aliam post spatulas, ut patet per cartam inde traditam per Mayfredum de Cera notarium officii inquisitionis, suprascripto anno et indictione die sabbati .X. mensis septembris, comparuit coram suprascripto fratre Guidone inquisitore humiliter supplicans et devote quod daret sibi licentiam deponendi dictas cruces; cuius humilitati dictus frater Guido attendens et quod eas cruces patienter recepit et humiliter portavit, recitatis primo coram suprascripta Aydelina et quibusdam aliis suis amicis qui ea cum erant, et abiuratione et iuramento et obligatione factis per ipsam dominam Aydelinam in manibus inquisitoris et culpis et penis que in sententia lata per suprascriptos fratres Guidonem et Raynerium inquisitores continentur, dictus frater Guido inquisitor, ut supra, concessit et parabolam et licentiam dedit dicte domine Aydeline deponendi dictas cruces que sibi imposite fuerunt propter excessus per eam commissos in heretica pravitate, salva tamen in omnibus sententia contra suprascriptam Aydelinam lata per suprascriptos fratres Guidonem et Raynerium inquisitores et in suo robore duratura; et inde rogaverunt me notarium infrascriptum facere publicum instrumentum.\n    Actum Mediolani in ecclesia Sancti Eustorgii fratrum Predicatorum. Interfuerunt ibi testes, vocati et rogati,, fratres Gregorius de Buxero et Guillelmus de Vicomercato, ambo ordinis Predicatorum, et Mayfredus de Cera, filius quondam ser Guarnerii civitatis Mediolani Porte Ticinensis foris, .MCCC., die mercurii .XXL mensis decembris, indictione .XIIII. Traditum per suprascriptum Beltramum Salvagnium notarium.\n</9ec41841-da15-4fd0-8629-27f4bb96dc07>\n<0f5bca6f-1fa0-4128-927c-6e318e82eb14>\nPreceptum factum Aydeline uxori Stephani de Crimella\n     Suprascriptus frater Guido inquisitor precepit dicte Aydeline ibi presenti et audienti quatenus, sub iuramento et penis quibus tenetur officio obligata, deponat et deponere debeat libras .XXV. tertiolorum ad tabulam domini Pinamontis Monatarii campsoris, civitatis Mediolani, suo nomine et nomine officii et ecclesie, hinc ad kalendas februarii proxime futuri, pro parte penarum et culparum et periuriorum per eam commissarum et commissorum in heretica pravitate.\n     Actum ut supra, presentibus suprascriptis testibus. Suprascripto anno et die.\n</0f5bca6f-1fa0-4128-927c-6e318e82eb14>\n<c5be38c1-ac2c-4f09-a5b4-b039c85d3845>\nLicenda deponendi cruces data domine Dionese de Novate\n     Domina Dionese uxor quondam domini domini Iacobi de Novate, civitatis Mediolani Porte Nove, cui frater Guido de Cochenato ordinis Predicatorum inquisitor, ut supra, preceperat quod ipsa portaret duas cruces crocei coloris, unam ante pectus et aliam post spatulas, ut patet per cartam traditam per Mayfredum de Cera notarium officii inquisitionis, suprascripto anno, comparuit coram suprascripto fratre Guidone inquisitore humiliter supplicans et devote quod ipse daret sibi licentiam deponendi dictas cruces; cuius humilitati dictus frater Guido attendens et quod eas cruces patienter recepit et humiliter portavit, recitatis primo coram suprascripta domina Dionese et quibusdam aliis suis amicis qui cum ea erant, et abiuratione et iuramento et obligatione factis per ipsam dominam Dionese in manibus inquisitoris et culpis et penis, que in sententia lata per suprascriptum fratrem Guidonem inquisitorem continentur, dictus frater Guido inquisitor, ut supra, concessit et parabolam dedit dicte domine Dionese deponendi dictas cruces que sibi imposite fuerunt propter excessus per eam commissos in heretica pravitate, salva tamen in omnibus aliis sententia contra suprascriptam dominam Dionese lata per suprascriptum fratrem Guidonem inquisitorem et in suo robore duratura.\n     Actum Mediolani in ecclesia Sancti Eustorgii fratrum Predicatorum. Interfuerunt ibi testes, vocati et rogati, fratres Gregorius de Buxero et Guillelmus de Vicomercato, ambo ordinis Predicatorum, et Mayfredus filius, quondam ser Guarnerii de Cera, civitatis Mediolani Porte Ticinensis foris, .MCCC., die mercurii .XXL mensis decembris, indictione .XIIII. Traditum per Beltramum Salvagnium notarium.\n</c5be38c1-ac2c-4f09-a5b4-b039c85d3845>\n<61fceaf0-7b67-43cb-bca2-a9e538f3d7c7>\nPreceptum factum per inquisitorem domine Dionese de Novate\n     Suprascriptus frater Guido inquisitor, ut supra, precepit predicte domine Dionese ibi presenti et audienti quatenus, sub iuramento et penis quibus tenetur et est inquisitionis officio obligata, deponat et deponere debeat ad tabulam domini Pinamontis Monatarii campsoris, suo nomine et nomine officii et ecclesie, hinc ad kalendas februarii libras .XXV. tertiolorum, pro parte penarum et culparum et periuriorum per eam commissarum in favorem heretice pravitatis.\n     Actum ut supra, presentibus suprascriptis testibus. Suprascripto anno et die. Traditum per suprascriptum Beltramum Salvagnium notarium.\n</61fceaf0-7b67-43cb-bca2-a9e538f3d7c7>\n<c0ee908f-9e69-4181-b267-5e66e4e49670>\nLicenda deponendi cruces data per inquisitorem domine Flori et Tarie\n     Domina Flox uxor quondam Bonaventure de Peragollo, Porte Romane, Taria de Pontariis, Porte Nove, ambo civitatis Mediolani, quibus fratres Guido de Cochenato et Raynerius de Pirovano, ambo ordinis Predicatorum inquisitores, ut supra, preceperant quod ipse et quelibet earum portarent duas cruces crocei coloris, unam ante pectus et aliam post spatulas, ut patet per cartam traditam hoc anno, die sabbati .X. mensis septembris, per Mayfredum de Cera notarium, suprascripto anno, comparuerunt coram fratre Ottone de porta Cumana ordinis Predicatorum suppriore fratrum Predicatorum in conventu Mediolanensi et vicario fratris Guidonis de Cochenato inquisitoris predicti, ut dixit, humiliter supplicans et devote quod daret sibi licentiam deponendi dictas cruces; quare humilitati dictus frater Otto vicarius, ut supra, attendens et quod eas cruces patienter receperant et humiliter portaverant, recitatis primo coram suprascriptis dominabus, et quibusdam aliis suis amicis qui cum eis erant, et abiuratione et iuramento et obligatione factis per ipsas in manibus inquisitoris et culpis et penis que in sententia lata per suprascriptos fratres Guidonem et Raynerium inquisitores continentur, dictus frater Otto vicarius, ut supra, et etiam de voluntate dicti fratris Guidonis inquisitoris, ut dixit, concessit et parabolam et licentiam dedit dictis dominabus et cuilibet earum deponendi dictas cruces que sibi imposite fuerunt propter excessus per eas commissos in favorem heretice pravitatis, salva tamen in omnibus aliis sententia contra suprascriptas dominas lata per suprascriptos fratres Guidonem et Raynerium inquisitores et in suo robore duratura.\n     Actum Mediolani in ecclesia Sancti Eustorgii fratrum predicatorum. Interfuerunt ibi testes, vocati et rogati, frater Gregorius de Buxero ordinis Predicatorum et Mayfredus, filius quondam ser Guamerii de Cera, et Bal\u00e7arrus, filius quondam Iacobi de Monteorfano, ambo civitatis Mediolani Porte Ticinensis, .MCCC., die veneris .XXIII. mensis decembris, indictione .XIIII. Traditum per Beltramum Salvagnium notarium.\n</c0ee908f-9e69-4181-b267-5e66e4e49670>\n<c82e31e4-b4da-4ff9-976a-e9e25854e6f8>\nPrecepta facta per inquisitorem domine Flori et Tarie\n     Dictus frater Otto vicarius, ut supra, de voluntate suprascripti fratris Guidonis inquisitoris, ut dixit, precepit predictis dominabus Flori et Tarie et cuilibet earum ibi presentium et audientium quod hinc ad kalendas februarii proxime futuri ipse et quelibet earum deponant et deponere debeant ad tabulam domini Pinamontis Monatarii campsoris libras .XXV tertiolorum pro qualibet earum, pro parte penarum et culparum et periuriorum per eas et quamlibet earum commissarum et commissorum in favorem heretice pravitatis.\n     Actum ut supra, coram suprascriptis testibus. Suprascripto anno et die. Traditum per suprascriptum Beltramum notarium.\n     Hic debet sequi confessio fratris Girardi de Novazano.\n</c82e31e4-b4da-4ff9-976a-e9e25854e6f8>\n<242ce404-be24-47e1-aee3-838c830278d7>\nConfessio facta per inquisitorem fratri Girardo de Nova\u00e7ano\n     Suprascriptus frater Guido de Cochenato inquisitor, ut supra, nomine officii inquisitionis fuit contentus et confessus recepisse et habuisse a me Beltramo Salvagnio, notario infrascripto, dante et solvente nomine et vice fratris Girardi de Nova\u00e7ano tertii Ordinis, civitatis Mediolani burgi Porte Cumane foris, in ambrosinis novis monete Mediolanensis libras tredecim tertiolorum, quos denarios dictus frater Girardus habebat penes se ad petitionem domine Dionese relicte quondam domini Iacobi de Novate, civitatis Mediolani Porte Nove, et qui denarii scripti sunt in libro rationum dicti fratris Girardi, ut ibi dixit dictus frater Girardus, ad petitionem dicte domine Dionese, renuntiando dictus frater Guido inquisitor, suprascripto nomine, omni occasioni et exceptioni non numerate et non recepte et non facte dicte confessionis predicto nomine et omnium predictorum et infrascriptorum non ita actorum et omni probationi in contrarium.\n     Insuper dictus frater Guido inquisitor, ut supra, promisit et vadiam dedit et omnia bona dicti officii pignori obligavit in manu mei, infrascripti Beltrami Salvagnii notarii renuntiantis nomine et vice dicti fratris Girardi, ita quod de cetero omni tempore erit et stabit tacitus et contentus et fatiet et curabit cum effectu quod inquisitores heretice pravitatis, qui modo sunt et per tempora erunt, et dictum officium et quelibet alia persona erunt et stabunt taciti et contenti, et tacita et contenta in hac presenti confessione et solutione et quod nullo tempore contraveniet propriis dampnis et expensis dicti officii et sine dampnis et expensis dicti fratris Girardi suorumque heredum.\n     Actum Mediolani in domo fratrum Predicatorum, in camera ubi fit officium inquisitionis heretice pravitatis. Interfuerunt ibi testes, vocati et rogati, fratres Gregorius de Buxero et Ambrosius Poronus, ambo ordinis Predicatorum, et Iohanninus magister legaminis filius Lafranchi magistri de Cumis, civitatis Mediolani burgi Porte Ticinensis foris, omnes noti dicti fratris Guidonis inquisitoris, .MCCCL, die sabbati .XXV. mensis martii, indictione .XIIII. Traditum per Beltramum Salvagnium notarium officii.\n</242ce404-be24-47e1-aee3-838c830278d7>\n<1fa89ee6-5d01-484a-b062-75e42f6cd0d7>\nConfessio facta per inquisitorem domine Dionese de Novate\n    Suprascriptus frater Guido de Cochenato inquisitor, ut supra, nomine et vice officii inquisitionis heretice pravitatis, fuit contentus et confessus recepisse et habuisse in ambrosinis novis monete Mediolani, nunc curente, libras vigintiquinque tertiolorum a domina Dionese uxore quondam domini Iacobi de Novate, civitatis Mediolani Porte Nove, seu eius nomine, videlicet a fratre Girardo de Nova\u00e7ano tertii Ordinis libras tredecim tertiolorum quos denarios dictus frater Girardus habebat penes se ad petitionem suprascripte domine Dionese, et alias libras duodecim tertiolorum a me infrascripto Beltramo Salvagno, dante et solvente nomine et ad partem dicte domine Dionese, quas libras .XXV. tertiolorum; dictus frater Guido inquisitor, ut supra, preceperat debere deponi per suprascriptam dominam Dionese ad suam petitionem ad tabulam domini Pinamontis Monatarii, civitatis Mediolani, campsoris ad kalendas februarii proxime preteritas, ut constat per instrumentum unum precepti traditum per me infrascriptum Beltramum Salvagnium notarium dicti inquisitoris, anno proxime preterito, die mercurii .XXL mensis decembris, indictione quartadecima, renuntiando dictus frater Guido inquisitor, ut supra, omni occasioni et exceptioni non numerate et non recepte et non facte dicte confessionis predicto nomine et omnium predictorum et infrascriptorum non ita actorum et dictorum et omni probationi in contrarium.\n    Insuper dictus frater Guido inquisitor, ut supra, promisit et vadiam dedit et omnia bona dicti officii inquisitionis pignori obligavit mihi suprascripto Beltramo Salvagnio, notario publice persone recipienti nomine et ad partem predicte domine Dionese, ita quod de cetero omni tempore erit, stabit et permanebit tacitus et contentus et fatiet et curabit cum effectu quod dictum officium et inquisitores heretice pravitatis, qui modo sunt et per tempora erunt, et quelibet alia persona de cetero erit et stabit et erunt et stabunt taciti et contenti, et tacita et contenta in hac presenti solutione et confessione et quod conservabit et indempnem prestabit dictam dominam Dionese a dicto precepto predictarum librarum viginti quinque tertiolorum propriis dampnis et expensis dicti officii inquisitionis et sine dampnis et expensis dicte domine Dionese.\n    Actum Mediolani, in domo fratrum Predicatorum, in cella magna inquisitorum. Interfuerunt ibi testes, vocati et rogati, fratres Gregorius de Buxero et Guillelmus de Vicomercato, ambo ordinis Predicatorum, et Bal\u00e7arrus filius quondam Iacobi de Monteorfano, civitatis Mediolani Porte Ticinensis, omnes noti dicti inquisitoris, .MCCCI. die dominico .XXVI. mensis martii, indictione .XIIII. Traditum per suprascriptum Beltramum Salvagnium notarium.\n</1fa89ee6-5d01-484a-b062-75e42f6cd0d7>\n<2ffb5e11-1014-42f7-bb4b-6a8e742d9ea7>\nAbiuratio et obligatio Marchixii Sichi\n     Marchixius filius quondam ser Demiani Sichi, qui modo habitat in monasterio Clarevalis, abiuravit omnem heresim, credentiam, favorem, receptationem et defensionem heretice pravitatis cuiuscumque secte et iuravit dicere veritatem et stare mandatis ecclesie et dicti inquisitoris sub pena excomunicationis et cetera.\n     Actum in dicto monasterio Clarevalis, coram suprascripto fratre Thoma inquisitore. Interfuerunt ibi testes, vocati et rogati, donus Andreas de Muragano et donus Gufredus de Rovore de Cumis et donus Georgius de Puteo Blancho, omnes monaci dicti monasterii, et frater Ylarius de Mutina, ordinis Predicatorum, .MCCCII, die dominico .XII. mensis februarii, indictione quintadecima. Traditum per suprascriptum Beltramum notarium.\n</2ffb5e11-1014-42f7-bb4b-6a8e742d9ea7>\n<f7115a56-1378-4a48-941b-1a7c3864d366>\nDictum suprascripti Marchixii\n     Interrogatus dictus Marchixius a suprascripto fratre Thoma inquisitore, sub iuramento et penis quibus tenetur officio obligatus, si cognovit quondam Guillelmam que sepulta erat in monasterio Clarevalis, respondit quod sic.\n     Interrogatus de qua conditione erat illa Guillelma, respondit quod ipsa erat femina bone conditionis et dicebatur quod ipsa erat soror regis Boemie.\n     Interrogatus si ipse credidit ipsam Guillelmam esse Spiritum sanctum, respondit quod non.\n     Interrogatus si ipse unquam audivit ab ipsa Guillelma quod ipsa esset Spiritus sanctus, respondit non. Interrogatus si unquam audivit ab aliquo de devotis dicte Guillelme quod ipsa Guillelma esset Spiritus sanctus, respondit quod sic, ab Andrea Saramita.\n    Interrogatus dictus Marchixius ut dicat in quibus partibus stetit dicta quondam Guillelma in Mediolano in vita sua, respondit quod ipsa stetit in Bregonia et in Pusterla Nova et ad Sanctum Petrum ad Ortum, ubi ipsa mortua est.\n    Interrogatus si illa domus, in qua mortua est illa Guillelma, erat illius Guillelme, respondit non, sed erat monasterii Clarevalis, qui emerunt eam domum ab illis de Miracapitibus, quorum erat illa domus.\n    Interrogatus de qua pecunia fuit empta illa domus, respondit quod fuit empta de pecunia dicti monasterii et non de pecunia ipsius Marchixii testis, quod sciat; bene tamen audivit postea quod de pecunia que fuerat sua aliquid datum erat in emptione illius domus, sed nescit pro certo, quia omnia sua bona erant dedicata dicto monasterio.\n    Interrogatus ipse Marchixius si illuminavit sepulcrum dicte Guillelme, respondit quod sic de lumine lampadum, sed non ab annis sex citra; et hoc fatiebat, quia multe persone dicebant quod ipsa Guillelma liberaverat eas de suis infirmitatibus.\n    Item dixit quod quadam vice, vivente ipsa Guillelma, quondam Andreas Saramita dicebat quod ipsa erat Spiritus sanctus et ipse Marchixius testis dicebat quod non; et ita fecerunt guadiam et iverunt ad ipsam Guillelmam, ut ipsa deberet dicere quid erat de hoc, et ipsa Guillelma multum irata, ut videbatur, respondit eis quod ipsa erat de carne et ossibus et etiam duxit filium in civitatem Mediolani, et quod ipsa non erat quod ipsi credebant, et nisi facerent penitentiam de illis verbis que dixerant de ea, irent ad infernum.\n    Interrogatus si ipse male dixit de illis qui fecerunt comburi corpus dicte Guillelme vel si credidit eos male fecisse, respondit quod non, nec se intromittebat de illa; sed bene dixit quod illud non nocebat ei si ipsa erat in paradiso et quod inquisitores erant sapientes et quod illas que facta fuerunt circa illam Guillelmam, facta fuerunt de iure, ut credit.\n    Actum in dicto monasterio Clarevalis, coram suprascripto fratre Thoma inquisitore, presentibus suprascriptis testibus. Suprascripto anno et die. Traditum per Suprascriptum Beltramum notarium.\n</f7115a56-1378-4a48-941b-1a7c3864d366>\n</f593c7b9-1787-4e8d-863a-8501f51699c4>\n</a067965e-177b-4b38-adbd-abd2b94902ed>", "title": "Benedetti_Milano1300_LAT__T107", "createdAt": "2021-01-01T00:00:00.000Z", "updatedAt": "2021-01-01T00:00:00.000Z"}, {"id": "Paolini_Orioli_ActaBononie__combined__T77", "content": "<8bcbfeef-f973-4315-be40-d88f0edef980>\n<83d3f594-4ade-48c1-9462-76f416bd9b31>\n<cce14271-8fe8-49a6-8268-b223bb5d64f4>\n\nIn nomine Domini amen. Anno eiusdem millesimo ducentesimo nonagesimo primo, vigesimo nono die mensis madii.\nOnebene condam Aymerici Spiriti de Volta Mantuana qui nunc moratur in domibus sacerdotum Sancti Martini de Apposa  in civitate Bononie, constitutus in presentia fratris Galvani de Butrio, vicarii et subdelegati fratris Florii inquisitoris  hereticorum in Lombardia et marchia Ianuensi, et ab eodem fratre Galvano cytatus, iuravit in manibus dicti fratris Galvani mandata Ecclesie Romane et abiuravit omnem heresim et credentiam  hereticorum et iuravit dicere veritatem tam de se quam de aliis quem et quos sivisset peccare et peccasse in crimine heresis, et hoc sub pena excomunicationis et prestiti iuramenti et sub pena XXV. librarum, que tociens conmittatur quociens inventus fuerit veritatem non dixisse vel celiasse vel scienter in aliquo palliasse.\nInterrogatus sub penis predictis si sit vel umquam scivit aliquem hereticum vel hereticam, credentem, fautorem, receptatorem, vel defensatorem hereticorum, respondit quod modo sunt XXV. anni vel circa, sicut credit de tempore, quod vidit duos hereticos in Bononia, scilicet Iohannem et Guidonem de Marcharia, in domo Iohannis bursarii de Feraria qui tunc temporis habitabat in domo que est iuxta fossatum Sancti Martini de Apposa iuxta domum fabrorum versus campum mercati, et ibi fecit dictis hereticis reverentiam pluries secundum morem hereticorum et accepit ab eis panem benedictum presentibus dicto Iohanne et Burghisino, qui fuit de Mantua, qui Burghisinus fuit cruce signatus pro crimine  heresis. Item dicit quod modo sunt duo anni vel circa, sicut credit, quod vidit in domo Bonigrini de Verona, in contrata Sancti Thome de Mercato, duos hereticos, silicet Benevenutum de Cremona et Matheum modo sunt quatuor anni vel circa, sicut credit de tempore, et ibi eis fecit reverentiam pluries secundum morem hereticorum et accepit ab eis panem benedictum, presente dicto Bonigrino et uxore eius  et eandem reverentiam facientibus dictis hereticis, dicto teste presente et vidente. Item dicit quod modo sunt decem anni, sicut credit de tempore, quod dictus testis vidit in domo Munighini de Mantua draperii, in strata Sancti Stephani in capite Vivarii de Bononia, duos fratres hereticos secte de Bagnolo, qui cognominantur Rusiti de Mantua et erant pelli\u00e7arii, quorum  nomina ignorat, et fecit eisdem hereticis reverentiam pluries et accepit panem benedictum ab eisdem pluries sciens eos esse  hereticos, presente dicto Munighino et uxore dicti Munighini et eandem reverentiam facientem, et presente Albertino de Mantua cal\u00e7olario, qui venit pro dicto teste ut duceret eum ad dictos hereticos. Item dicit quod modo sunt quatuor iam anni vel circa, sicut credit de tempore, quod vidit dominum Lanfranchinum de Monte Claro, septe de Bagnolo, in domo habitationis Iulliani  bursarii de Bononia, que posita est in capella Sancti Martini de Apposa, et eis fecit reverentiam et accepit panem benedictum pluries secundum ritum et morem hereticorum, presente dicto Iulliano et eandem reverentiam faciente, presente dicto teste et vidente. Item dicit quod vidit in domo habitationis Bonigrini predicti, Benvenutum hereticum predictum postquam exiverat de carcere fratrum predicatorum, et gavisus fuit valde et eidem Benevenuto fecit reverentiam, presente dicto Bonigrino et uxore eius  et eandem reverentiam faciente, dicto teste vidente. Item dicit quod modo sunt quatuor anni vel circa, sicut credit de tempore, quod vidit in domo Ben\u00e7evene speciali duos hereticos, silicet Benvenutum et Matheum hereticos, et eisdem fecit reverentiam, presente dicto Ben\u00e7evenne et uxore eius et filia. Item dicit quod modo sunt duo anni vel circa, sicut credit de tempore, quod ipse testis recepit in domo habitationis sue, que domus erat Benvenuti brentatoris in capella Sancti Symonis et lude iuxta ripam Appose, unam hereticam nomine Benvenutam, que vendebat merces, set non fecit ei reverentiam, et de domo sua ivit ad domum Iulliani bursarii predicti et ibi dictus testis ivit ad visitandum eam, set nullus alius venit secum. Interrogatus quomodo scivit eam esse hereticam, respondit quod ipsamet revelavit se ipsam sibi.\nItem dicit quod ipse nunquam recepit corpus Cristi. Interrogatus quare ista non manifestavit ut absolveretur ab excomunicatione et peccato, dicit quod hoc fecit timore pene et verecundia mundi. Item dicit quod bene sunt.XL. anni et ultra quod habuit noticiam et familiaritatem hereticorum in Mantua et quod audivit predicationem eorum, et commendabat vitam eorum et credebat eos esse bonos homines et pluries fecit eis reverentiam in dicta civitate et accepit ab eis panem benedictum, et maxime habuit noticiam cuiusdam Guilielmi de Funi de Bononia qui postea fuit conbustus pro crimine heresis, et pluries fecit ei reverentiam, presente domino Bererio et Guillielmo de Ansandris 1, in quorum domibus dictus hereticus stabat ad laborandum bursas.\nItem dicit quod modo sunt.XXX. anni vel circa quod in domo domini Gratiadei de Ripa de Mantua  vidit plures hereticos, set non recordatur de nominibus eorum nisi solum de domino Guerisio de Cremona heretico, cui dictus testis fecit reverentiam.\nItem dixit quod fecit reverentiam Belesman\u00e7e et Foga\u00e7e, septe de Bagnolo, in domo domini Bonacursii de Grusulanis de Mantua.\nItem dicit quod dictus dominus Bonacursius fuit hereticus consolatus et eidem Bonacursio dictus testis fecit reverentiam.\nItem dicit quod Bergami vidit plures hereticos et familiariter stetit cum eis et spetialiter cum domino Bonacursio de Grusulanis predicto, qui tunc temporis erat Bergami et pluries fecit ei et aliis reverentiam in dicta terra, set non recordatur  in quorum domibus hoc fecerit.\nItem dicit quod pluries dedit hereticis predictis et aliis, de quorum nominibus non recordatur, auxilium consilium et favorem et dedit eis de bonis suis et recepit de bonis eorum.\nItem dicit quod nichil sit plus de vita et moribus hereticorum.\nItem dicit quod nunquam fuit requisitus ab aliquo inquisitore de crimine heresis nisi modo.\nActum Bononie in domo inquisitoris, presentibus dominis Thadeo de Monte Alto archidiacono Sagonensi et Gregorio canonico Bolesclaviensi, qui intelligebant vulgare nostrum, scolares, et magistro Iohanne condam domini Martini de Polisino.\n</cce14271-8fe8-49a6-8268-b223bb5d64f4>\n<70f35aac-6e9b-4591-b758-05768ba9d2cd>\n\nEodem anno et tempore dictus Onebene addidit ad dictum suum et recordatur et dicit quod dominus Rogerius de Florentia, qui stat in porta Ravennata prope Sanctum Marchum et vendit pannos, et Ghisela uxor eiusdem sunt credentes hereticorum, quod sit ex eo quod modo est annus vel circa, sicut credit de tempore, quod dictus testis duxit ad domum dicti heretici duos hereticos septe de Bagnolo, silicet Bellotum et Manfredinum de Pergamo, et ibi, in domo dicti Rogerii, steterunt octo diebus vel circa, et in eadem domo fecit dictis hereticis reverentiam secundum morem hereticorum, dicto Rogerio et uxore dicti Rogerii  presentibus  et eandem reverentiam facientibus dictis hereticis, dicto teste presente et vidente, et pluries dictus testis visitavit dictos hereticos in domo dicti Rogerii. Interrogatus unde et de qua domo duxit eos ad domum dicti Rogerii, dicit quod Iuntarellus de Mantua, qui stat Ferarie, misit dictos hereticos ad domum habitationis dicti testis et intraverunt domum suam et, dum stetissent in domum suam per horam, fecit eis reverentiam et postea statim duxit eos ad domum dicti Rogerii.\nItem dicit quod dictus Iuntarellus est credens hereticorum, quod sit ex eo quia ipse testis est et fuit eius amicus in Mantua, Feraria et Bononia, et eius familiaris fuit et conversabatur secum in domo Constantini bursarii, cuius erat secretarius et amicus eius, et sepe loquebatur dictus Iuntarellus cum dicto teste et Constantino predicto de dictis et factis hereticorum. Item dicit quod Lan\u00e7a de Bononia tabernarius, qui stat in Strata Maiori prope illum de Careta iuxta domum illorum de Bancis, est credens hereticorum et amicus, quod sit ex eo quod modo sunt sex menses vel circa in yeme proximo preterita, silicet quod dictus testis vidit duos hereticos in domo habitationis dicti Lan\u00e7e, Boxium videlicet et Moxium de  Ga\u00e7olo et de Pladana de Cremona, et ibi fecit dictis hereticis  reverenciam, presente dicto Lan\u00e7a et eandem reverentiam faciente. Item dicit quod Bonaventura caretarius de Strata Maiori, cuius pater fuit de Brixia, est credens hereticorum, quod sit ex eo  quod dictus Bonaventura erat amicus domini Bonaventure de Lignano de Verona, qui erat credens et anticus amicus hereticorum et quia dictus Bonaventura caretarius sepe loquebatur cum dicto teste de factis hereticorum comendando vitam eorum. Item ex eo quod modo sunt sex menses vel circa in yeme  proximo preterita, quod dictus Bonaventura caretarius venit ad domum predicti Lan\u00e7e ad videndum predictos duos hereticos, silicet Boxium et Moxium, et ibi fecit dictus Bonaventura dictis hereticis reverentiam, presente dicto teste et vidente et presente dicto Bonaventura de Lignano, qui fecit eandem reverentiam dictis hereticis. Item dicit quod Phylippus de Bononia tabernarius, qui stat prope Sanctum Nicolaum de Albaris de Bononia, est credens hereticorum, quod sit ex eo quod dictus testis est amicus et familiaris dicti Phylippi et loquebatur sepe cum dicto teste de dictis et factis hereticorum conmendans eos et loquebatur sepe cum dicto teste de dictis et factis hereticorum et cum credentibus conversabatur. Item ex eo quod modo est annus vel circa, sicut credit de tempore, quod vidit in domo habitationis dicti Phylippi duos hereticos, silicet Moxium de Ga\u00e7olo Tina\u00e7o de Cremona et alium, cuius nomen ignorat, et fecit dictus testis reverentiam dictis hereticis, presente dicto Phylippo et vidente et eisdem hereticis eandem reverentiam faciente, et ambo simul comederunt panem benedictum datum sibi ab hereticis.\nItem dicit quod domina Ghisela de Valdonega de capella Sancti Donati de Bononia, cuius maritus vendit pannos lineos in porta Ravenate iuxta Sanctum Marchum et stat modo in domo una nova prope puteum, est credens hereticorum, quod sit ex eo quod modo sunt duo anni vel circa quod ipse testis vidit in domo habitationis dicte Ghisle duas hereticas, una nomine  Ghiselam de Mantua et alianomine Albertinam de Castellario Mantuano, et ibi dictus testis pluries fuit locutus dictis mulieribus hereticis.\nItem dicit quod quidam qui  vendit cultellos in Mercato Medii et vocatur Amadeus de Parma, sicut credit de nomine, et stat prope domum mercatorum versus viam que vadit ad domum Lambertinorum, est credens hereticorum quod sit ex eo quod Morandinus de Mutina, qui erat credens hereticorum, dixit dicto testi. Item ex eo quod modo sunt sex menses vel circa quod tenuit in domo sua dictus Amedeus duos hereticos, silicet  Martinum et Iohannem de Bersello de Parma, et in dicta domo et statione dicti Amedei dictus testis pluries visitavit eos et fecit dictis hereticis reverentiam, dicto Amedeo Parmense presente et eandem reverentiam faciente.\nItem dicit quod Natalis de Bononia, qui vendit cerbelerias et stat prope Sanctum Martinum de Apposa ex opposito domus condam Henrigypti Delguer\u00e7o super aquam Appose, est credens hereticorum, quod sit ex eo quod vidit dictum Natale in domo domini Andree de Marcia, qui erat credens hereticorum, qui dominus Andreas morabatur prope domum Rubei sive Iulliani super Apposam prope Sanctum Martinum iuxta domum illorum de Plantavignis, ubi erant duo heretici, silicet Bonifacius dei Cigna et filius eius, heretici de Verona, et ibi in dicta domo, dictus Natalis fecit reverentiam dictis hereticis, dicto teste presente et vidente, et ibi pluries visitavit eos, et sunt.V. anni vel circa. Item dicit quod quidam Brixiensis senex parvus, qui dicitur Iacobinus qui vendit cultellinos in Foro Medii et est socius cuiusdam Parmensis, qui stat in angulo versus Sanctum  Caltaldum, est credens hereticorum, quod sit ex eo quod sepe locutus fuit dictus Brisiensis cum dicto teste de factis hereticorum  comendans vitam eorum.\nItem dicit quod Mursinus de Mantua bursarius, qui modo vendit vinum post Sanctum Bertolum in Strata Maiori, est credens hereticorum, quod sit ex eo quod multociens locutus fuit cum dicto teste de factis hereticorum in Mantua. Item ex eo quod dictus Mursinus erat amicus Iohannis bursarius, qui erat credens hereticorum. Item quod dictus Mursinus fuit locutus cum dicto teste in civitate Bononie, a quinque annis citra, de factis hereticorum approbando vitam eorum et dicendo quod libenter videret de bonis hominibus, id est hereticis.\nItem dicit quod Constantinus bursarius fuit credens hereticorum, quod sit ex eo quia, cum dictus testis esset cum  dicto Constantino quando dictus Constantinus erat infirmus, dixit ei dictus Constantinus: \"Ego libenter viderem in ista infirmitate de bonis hominibus antequam  morerer\".\nItem dicit quod Gerardinus coriarius de Venetiis est credens hereticorum, quod sit ex eo quia audivit a dicto Gerardino quod ipse Gerardinus erat credens hereticorum, et sepe loquebatur cum dicto teste de factis hereticorum conmendans eos. Item ex eo quod audivit a Petro de Bononia coriario de burgo Sancti Petri, qui erat conpater dicti Gerardini et familiaris eius, quod dictus Gerardinus erat credens hereticorum, et hoc fuit ab anno citra.\nItem dicit quod quidam Pergamensis texarius, qui stat in cappella Sancti Martini versus domum illorum de Pacibus in quadam via stricta que vadit ad mercatum, est credens hereticorum, quod sit ex eo quod modo est mensis vel circa quod dictus Pergamensis locutus fuit cum dicto teste de factis hereticorum conmendans eos.\nItem dicit quod Avan\u00e7us draperius de Mantua, qui moratur iuxta crucem strate Castillionis, est credens hereticorum, quod sit ex eo quia dictus Avan\u00e7us sepe loquebatur cum dicto teste de factis hereticorum in Mantua et alibi.\nItem dicit quod Barba bursarius, qui dicitur Galdulfinus de Mantua, est credens hereticorum, quod sit ex eo quod vidit dictum Galdufinum facere reverentiam et panem benedictum accipere ab hereticis in civitate Mantue et maxime a domino  Guillielmo de Funi de Bononia, et hoc fuit in domo Anxandrorum de Mantua, modo sunt XXX. anni vel circa. Item ex eo quod modo sunt sex anni vel circa quod dictus testis vidit in domo Iohannis bursarii unum hereticum nomine Albertinum de Ga\u00e7oli Tina\u00e7o de Cremona et in dicta domo dictus Gandufinus fecit reverentiam dicto heretico, dicto teste presente et vidente.\nItem dicit quod Bonadomna de Mantua de  Ronchoferario, uxor Iunte, que nunc est ancilla cuiusdam de  Maranensibus de capella Sancti Martini de Apposa de Bononia, est credens hereticorum, quod sit ex eo quod ipse testis vidit unum hereticum in domo dicti Iunte mariti sui, qui hereticus vocabatur Thadeus de Castellario  et ibi fecit dictus testis reverentiam dicto heretico, presente dicta Bonadomna et eandem reverentiam facientem, et dicit quod sunt forte.XX. anni vel circa.\nItem dicit quod Bonaventura de Galicis de Mantua, qui stat in Foro Medii, est credens hereticorum, quod sit ex eo quod dictus Bonagura faciebat facta hereticorum et facit in Bononia. Item ex eo quia vidit in domo habitationis dicti  Bonagure, modo sunt.V. anni vel circa, dominum Bonmeglorem de Cuppa... hereticum et ei fecit dictus testis reverentiam in dicta domo, dicto Bonagura presente et vidente et eandem reverentiam faciente.\nItem dicit quod Andriolus de Bononia thesarius, qui stat prope hospitale Sancti Martini...  de Apposa de Bononia, est credens hereticorum, quod sit ex eo quod ipse Andriolus erat amicus et familiaris Iohannis bursarii, credentis hereticorum, et quando dictus Iohannes de Feraria veniebat Bononiam semper quasi declinabat ad domum dicti Andrioli et ibi stabat absconditus. Item ex eo quia dictus Andriolus sepe loquebatur cum dicto teste de factis hereticorum conmendando vitam eorum.\nItem dicit quod \u00c7one  speciarius de Florentia, qui modo stat prope Sanctum Dalmasium, est credens hereticorum, quod sit ex eo quod tenet multos hereticos in domo sua et credentes multi stant  secum cotidie. Item ex eo quod ipse vidit in domo habitationis dicti \u00c7oni, prope turrim Assinellorum, plures hereticos et specialiter quendam Brunum hereticum de Tuscia, et in dicta domo dictus testis fecit reverentiam dicto heretico, presente dicto \u00c7one et vidente et presente uxore dicti \u00c7oni, qui ambo fecerunt reverentiam dicto heretico, dicto teste presente et vidente, et dicit quod sunt forte.V. anni vel circa.\nItem dicit quod modo sunt duo anni vel circa,  vidit  in domo habitationis dicti \u00c7oni  prope Sanctum Dalmasium, Bonandream de Tuschia hereticum, et in dicta domo fecit dictus testis dicto heretico reverentiam, presentibus dicto \u00c7one et uxore eius et eandem reverentiam facientibus.\nItem quod Gerardinus Florentinus speciarius, qui stabat in strata Sancti Stephani prope cambium, est credens hereticorum, quod sit ex eo quia ipse testis erat amicus et familiaris dicti Gerardini et sepe loquebantur ad invicem de factis hereticorum  comendando vitam eorum. Item ex eo quod modo sunt tres anni vel circa quod ipse testis vidit venientem Ghiselam hereticam de Mantua ad domum habitationis dicti Gerardini. Item dicit quod Bonacursius de Mantua et frater eius qui dicuntur Natali, qui sunt  draperii et stant in burgo Galerii de Bononia, sunt credentes hereticorum, quod sit ex eo quod dictus testis sepe conversabatur cum dictis duobus fratribus et loquebatur cum eis de factis hereticorum, comendando vitam eorum. Item ex eo quod vidit in domo habitationis dictorum Bonacursii et fratris sui, dominum Iacobum de Brixia, et ibi fecit dictus testis reverentiam dicto heretico, dictis Bonacursio et fratre presentibus et eandem reverentiam facientibus, et hoc fuit a tribus annis citra.\nActum Bononie in domo inquisitoris, presentibus fratre Iohanne Tertonense et Iohanino \u00c7an\u00e7arino converso ordinis  predicatorum. Sub annis Domini M.CC.LXXXXI. quartadecima die iunii.\n\n</70f35aac-6e9b-4591-b758-05768ba9d2cd>\n<ea67e9c5-a965-46ac-aed1-e996bd472adc>\n\nIn Christi nomine amen. Anno eiusdem millesimo ducentesimo nonagesimo sexto, indictione nona, die XVII. iullii.\nBonigrinus de Verona, qui nunc moratur Bononie in capella Sancti Thome de Mercato, cytatus venit ad presentiam fratris Guidonis Vicentini, ordinis predicatorum, inquisitoris heretice pravitatis in provincia Lombardie et marchia Ianuensi, a sede apostolica deputati, qui iuravit in manibus suis dicere plenam et... veritatem, tam de se quam de aliis, vivis et defunctis, qui peccarent vel etiam peccassent in crimine heresis vel circa ipsum crimen, vel qui essent vel fuissent infamati de heresi et male locuti fuissent de fide catholica.\nInterrogatus suo sacramento et sub pena arbitrio dicti inquisitoris si cognoscit vel cognovit unquam aliquem hereticum vel hereticam, credentem, fautorem, defensorem, receptatorem hereticorum aut infamatum vel suspectum de heresi vel male loquentem de fide catholica, vel ipse Bonigrinus habuit  umquam credentiam amicitiam vel familiaritatem hereticorum vel si umquam fecit reverentiam eisdem hereticis secundum morem hereticorum vel si recepit ab eis panem benedictum  secundum morem hereticorum, respondit ad omnia quod non, et omnia predicta simpliciter negavit, set dixit se interdum  hereticos observasse ut posset eos capere et expoliare, et hoc fuit in episcopatu Veronensi prope lacum  de Garda, et per talem modum dicit quod aliquando hereticos vidit, set quod non habuit credentiam vel amiciciam eorum.\nPredictus autem inquisitor fecit eidem Bonigrino mentionem de pluribus hereticis et credentibus hereticorum, quorum Bonigrinus habuerat credentiam et amiciciam, qui tamen  Bonigrinus suo sacramento omnia negavit, tandem, cum predictus inquisitor ostendisset ipsi Bonigrino suam  confessionem, factam coram fratre Florio condam inquisitore sub.M.CC.  octoagesimo tercio, scriptam manu fratris  Artuxii notarii, in qua confitetur ipse Bonigrinus se fuisse longo tempore credentem et amicum et fautorem hereticorum et se fecisse reverentiam eisdem hereticis pluries, et multos nominavit et accusavit in dicta sua confessione, quos predictus frater Guido inquisitor ante sibi nominaverat, respondit ipse Bonigrinus dicens quod hec omnia erant et fuerant vera, set non recordabatur, et dixit se fuisse absolutum ab omnibus predictis per fratrem Florium inquisitorem. Predictus autem frater Guido inquisitor monuit predichimi  Bonigrinum quod deberet corrigere et emendare dictum suum usque ad tres dies.\nActum Bononie in domo fratrum predicatorum, in presentia dicti fratris Guidonis inquisitoris et fratrum Manfredi de Doaria et Iacobi de Paradiso et mei fratris Iohannis de Rochis notarii infrascripti. \n</ea67e9c5-a965-46ac-aed1-e996bd472adc>\n<adb0ee87-9a91-40bd-ab1d-ffaa071d418a>\n\nM.CC. nonagesimo sexto, indictione IX., die terciodecimo octobris.\nPredictus Bonigrinus, constitutus in presentia predicti fratris Guidonis inquisitoris, interrogatus suo sacramento si erant duo principia et duo dii, respondit quod erat unus Deus Interrogatus si ille Deus de quo loquebatur creaverat omnia ista corporalia visibilia et maxime si creaverat et fecerat serpentes dracones scorpiones et alia bruta et consimilia, respondit quod non. Interrogatus quis creaverat et fecerat predicta, utrum Deus vel diabolus, respondit asserendo et cum clamore affirmando quod diabolus fecerat predicta omnia et que sunt in nocumentum et detrimentum et gravamen hominis, et quod Deus non creasset nec creaverat ista. Interrogatus si est peccatum facere iusticiam de malefactoribus et si hoc erat secundum Deum, respondit quod malefactores, scilicet homicide et fures et huiusmodi, poterant puniri secundum mundum, set non secundum Deum, nec Deo placet. Interrogatus si Romana Ecclesia erat capud  christianitatis et fidelium Christi, et si papa erat capud Romane Ecclesie Christi, respondit quod et papa et alii de Romana Ecclesia, qui servabant mandata Christi et erant boni homines, erant capud Ecclesie, alias non. Interrogatus si sacerdotes Romane Ecclesie sacrificabant corpus Christi dicendo missam et si poterant absolvere et ligare, respondit quod si erant boni homines et in statu penitentie poterant sacrificare et absolvere et ligare, alias non. Item dixit quod etiam omnes alii homines, qui sunt boni christiani, possunt a peccatis absolvere et ligare et sacrificare.\nItem dixit quod sicut sunt LXXII lingue, ita sunt LXXII. fides. Interrogatus quis fecit corpus humanum, respondit quod homo habet corpus a patre et matre. Interrogatus unde pater et mater habuerunt corpus suum, respondit quod omnes ab Adam et Eva. Interrogatus unde illi habuerunt corpus, respondit quod nescit.\nInterrogatus si interfuit consolamento condam Bonamini  ioculatoris de Pergamo, heretici consolati, respondit quod non, nec aliquid sit vel scivit de consolamento suo, nec interfuit morti sue. Interrogatus si recepit vel habuit aliquam peccuniam hereticorum consignatam sibi per predictum Bonaminum, quam peccuniam debebat restituere quibusdam hereticis, respondit quod nullam peccuniam recepit vel habuit a predicto Bonamino, vice et nomine aliquorum hereticorum, nec alio modo, nec de peccunia illa aliquid sit.\nInterrogatus si pro excessibus suis et culpis conmissis per eum in crimine heresis et circa ipsum crimen fuit punitus vel aliquam penitentiam habuit a fratre Florio inquisitore condam hereticorum, respondit quod non recordatur se habuisse aliquam penitentiam vel sententiam contra se pro predictis culpis et excessibus.\nActum Bononie in domo inquisitionis, in presentia predirti fratris Guidonis inquisitoris et mei fratris Iohannis notarii  infrascripti, et presentibus testibus Alberto Carbonis notario, de capella Sancti Senixii, et Milanino condam Pastoris de Mediolano et Guilielmo condam Salomonis, testibus.\n\n</adb0ee87-9a91-40bd-ab1d-ffaa071d418a>\n<29082b7a-94c2-45a6-a994-00b501303c4c>\n\nM.CC.LXXXXVL, indictione IX., die XIIII. octobris.\nBonigrinus supradictus, in presentia predicti fratris Guidonis inquisitoris constitutus, dixit et asseruit quod oves Christi, que dicebantur oves Israel que perierant, erant ilii spiritus qui ceciderunt de celo, qui spiritus omnes tandem salvari debebant.\nInterrogatus utrum anima sua, silicet ipsius Bonigrini, esset et fuisset de spiritibus illis qui ceciderunt de celo, respondit quod sic et erat de spiritibus illis qui ceciderunt de celo et de ovibus que salvari debebant. Interrogatus si Deus verus et Deus lucis fecerat venire diluvium tempore Noe et si Deus faciebat venire tempestates et si fecerat submergi homines e\u00e7iciaquos in aquis tempore Moysi et tempore Pharaonis, respondit ad omnia quod non, dicens quod a bono Deo talia et similia supradicta non procedebant.\nInterrogatus si Deus creaverat lupos et huiusmodi animalia, respondit quod non. Interrogatus quis creavit et fecit ludam Scariotis, respondit quod pater et mater. Interrogatus unde fuerunt pater et mater, respondit quod ab Adam et Eva. Interrogatus unde fuerunt Adam et Eva, respondit se nescire. Interrogatus quis creavit animam lude, in qua fuit tanta  malicia et nequitia, quod cogitavit prodere Christum et  conmittere tam magnum malum, respondit quod non fuit creata a bono Deo ipsa anima lude. Interrogatus a quo fuit creata dicta anima lude, respondit quod a diabolo. Interrogatus quis creavit et fecit  diabolum, respondit se nescire. Interrogatus si potestates et rectores, quando puniunt malefactores et occidunt eos, faciunt contra mandata Christi, respondit quod sic et quod nec apostoli nec Christus mandaverunt vel ordinaverunt quod homines  deberent occidi, quia scriptum est: \"non occides\". Predictus inquisitor dixit eidem Bonigrino quod Ecclesia Romana et ipse inquisitor non credebat nec tenebat illam fidem nec predicta alia, que ipse Bonigrinus dicebat  asserebat, et si ipse Bonigrinus volebat persistere et perseverare in predictis, et si erat paratus mori in tali fide sua, respondit quod volebat in talibus perseverare et persistere et in tali sua fide mori.\nActum Bononie in domo inquisitionis, in presentia dicti fratris Guidonis inquisitoris, et mei notarii infrascripti, et presente fratre Manfredo de Doaria et fratre Bertoldo Friolano, qui ambo fuerunt priores in conventu fratrum predicatorum de Bononia.\n</29082b7a-94c2-45a6-a994-00b501303c4c>\n<f0bff76a-cf25-4c61-9193-9c757a78fe3d>\n\nDie XIIII. octobris.\nMilaninus de Mediolano, nuntius iuratus fratris Guidonis inquisitoris predicti, retulit predicto inquisitori et mihi fratri Iohanni notario infrascripto quod citaverat et personaliter invenerat Bonegrinum predictum accusatum et infamatum de heresi apud predictum inquisitorem, monendo eum primo secundo et tercio, ut ipse Bonigrinus conpareret usque in diem tercium proximo venturum ad respondendum et ad defensionem faciendum de illis et pro illis de quibus erat accusatus et infamatus apud dictum inquisitorem.\n</f0bff76a-cf25-4c61-9193-9c757a78fe3d>\n<3a3c2c65-4dd5-4bc1-98ce-c3830ca93374>\n\nBonigrinus predictus, in termino sibi statuto a predicto fratre inquisitore, coram ipso inquisitore comparuit, nec aliquam responsionem vel excusationem aut defensionem fecit pro his et de hiis de quibus accusatus et diffamatus fuerat, set erroribus suis quos ante asseruit et confessus fuerat in iudicio coram predicto inquisitore adhuc addidit infrascripta. Interrogatus enim si matrimonium erat licitum et secundum mandata Christi, respondit dictus Bonigrinus et dixit quod matrimonium non erat nec fuerat ordinatum a Christo nec erat secundum mandata Christi. Cum autem reprehenderetur a dicto inquisitore de eo quod ipse Bonigrinus dicebat, quia Christus cum beata Virgine matre sua et cum apostolis suis interfuit nuptiis et fecit miraculum convertendo aquam in vinum et ex hiis approbavit matrimonium, respondit ipse Bonigrinus dicens quod ipse Christus interfuit nuptiis cum matre et cum apostolis non quia ex hoc approbaret matrimonium, set ad consolationem et leticiam illorum, qui faciebant nuptias.\n</3a3c2c65-4dd5-4bc1-98ce-c3830ca93374>\n<c0fa46b3-918a-45e4-bef1-c9a928abca6b>\n\nSapientes infrascripti  dederunt consilium fratri Guidoni inquisitori suprascripto, super facto suprascripti Bonigrini, qui sapientes omnes, auditis processibus et inquisitionibus factis per supradictos inquisitores, silicet per fratrem Florium et per fratrem Guidonem et per alios inquisitores, silicet per fratrem  Guillielmum Cremonensem et per fratrem Danielem de Iosano et per fratrem Franciscum inquisitorem, auditis etiam sententiis latis contra dictum Bonigrinum per dictum fratrem Guilielmum Cremonensem inquisitorem, auditis eciam erroribus quos dictus Bonigrinus nuper confessus fuit in iuditio coram predicto fratre Guidone inquisitore, consuluerunt omnes unanimiter, nullo discrepante, quod predictus frater Guido inquisitor poterat et debebat procedere de iure contra predictum Bonigrinum, tamquam contra hereticum et pluries relapsum in heresim abiuratam et contra bona omnia dicti Bonigrini publicanda et confiscanda inquisitionis officio. Sapientes autem qui dederunt predictum consilium fuerunt isti, silicet:\ndominus Guido de Baysio, archidiaconus Bononiensis, doctor decretorum;\ndominus Gerardus de Corna\u00e7ano, vicarius domini episcopi Bononie;\ndominus Arpinellus, archipresbiter ecclesie maioris Sancti Petri de Bononia;\ndominus Rodulfus, abbas Sancti Proculi de Bononia;\ndominus Martinus Sublimani, doctor legum;\nfrater Ugolinus de Sancto Ambroxio, supprior in conventu\nfratrum predicatorum de Bononia; frater Gabriel Reginus, frater Homobonus Bononiensis,\nfrater Albergyptus Bononiensis, qui omnes tres fuerunt lectores in ordine predicatorum;\nfrater Matheus, de ordine fratrum minorum, qui fuit inquisitor hereticorum;\nfrater Gerardus de Asinellis, de ordine minorum.\nPredicti autem sapientes omnes consuluerunt ulterius quod\ndictus Bonigrinus deberet relinqui iudicio et brachio seculari, exceptis fratribus predicatoribus et minoribus, qui dixerunt quod deberet recludi in perpetuo carcere .\nActum Bononie in domo fratrum predicatorum de Bononia, in domo inquisitionis, sub anno Domini millesimo ducentesimo nonagesimo septimo indictione decima secundo die setembris, in presentia dicti fratris Guidonis inquisitoris et mei notarii infrascripti et omnium predictorum sapientum et fratris Ottonis de Foro Iullii. Ego Iohannes de Rochis, auctoritate imperiali notarius, et nunc de ordine predicatorum frater, predictis omnibus interfui et de mandato et auctoritate dicti fratris Guidonis inquisitoris, predicta omnia in publicam formam redegi et scripsi sss.\n\n</c0fa46b3-918a-45e4-bef1-c9a928abca6b>\n<95d5d9d6-2eab-4de6-b9ea-d6855ab40245>\n\nEodem millesimo, die septimo setembris in supradicto loco.\nDominus Henricus de Sancto Miniato de la Porta, doctor legum iudex et assessor domini Berardi de Camerino potestatis Bononiensis, dominus Bonicuntrus  de hospitali de Bononia, doctor decretorum, et frater Aymericus Placentinus, prior in conventu fratrum predicatorum de Bononia, auditis et intellectis processibus et inquisitionibus factis per supradictos inquisitores contra predictum Bonigrinum et sentenciis latis contra eum et confessionibus et erroribus suis, concordaverunt per omnia cum supradictis sapientibus et dederunt supradicto fratri Guidoni inquisitori simile consilium sicut supradictum est, de predicto Bonigrino  condempnando et relinquendo brachio seculari.\nDominus Iulianus domini Cambii, de strata Sancti Vitalis de Bononia, doctor legum, auditis et intellectis supradictis omnibus processibus et inquisitionibus concordavit cum supradictis sapientibus et dedit consimile consilium supradicto fratri Guidoni inquisitori. Sub millesimo predicto decimo die sectembris, silicet de predicto Bonigrino condempnando et relinquendo brachio seculari.\n</95d5d9d6-2eab-4de6-b9ea-d6855ab40245>\n<4bfee459-4ddf-40d7-88c8-c5e0b1b2e113>\n\nIn Christi nomine amem. Nos frater Guido Vicentinus, ordinis fratrum predicatorum, inquisitor heretice pravitatis in Bononia et in provincia Lombardie et marchia Ianuensi, a sede apostolica deputatus, cum inquisitionem fecerimus generalem in civitate Bononie et eius districtu contra omnes vivos et defunctos, qui peccarent et etiam qui peccassent in crimine heresis vel circa ipsum crimen et contra omnes hereticos, credentes, fautores, defensores et receptatores hereticorum et infamatos de heresi vel male loquentes de fide catholica, invenimus Bonigrinum Veronensem filium condam Delay de Cisano, qui nunc moratur Bononie in capella Sancti Thome de Mercato, per legittimas testium depositiones et per suam confessionem pluries et coram pluribus inquisitoribus et eciam coram nobis in iudicio factam, fuisse credentem, fautorem, defensorem et receptatorem hereticorum et irretitum crimine heretice pravitatis et periurum in pluribus confessionibus et abiurationibus suis et ipso iure excomunicatum, et pluries relapsum in heresim abiuratam. Primo enim sub millesimo ducentesimo septuagesimo tertio dictus Bonigrinus, in civitate Bononie coram fratre Francisco de Sancto Georgio, tunc vicario fratrum Aldrevandini Regini et Danielis de Iosano tunc inquisitorum, iuravit mandata sancte Romane Ecclesie et dictorum inquisitorum et dicti fratris Francisci, et etiam de pura et mera veritate dicenda, tam de se quam de aliis infectis crimine heretice pravitatis, sicut patet instrumento scripto per Iacobinum de Turri notarium, et fuit inventus dictus Bonigrinus in suo dicto et in sua confessione periurus, falsitatem asserendo et veritatem negando. Item sub millesimo ducentesimo septuagesimo sexto, dictus Bonigrinus, Bononie coram fratribus Guillielmo Cremonensi et Daniele de Iosano tunc inquisitoribus in iudicio constitutus, omnem heresim abiuravit et iuravit etiam de veritate dicenda et prestitit cautionem, sicut patet instrumento scripto per fratrem Bonacursinum notarium, et fuit inventus in suo dicto et in sua confessione periurus, falsitatem asserendo et veritatem negando. Ideoque sub millesimo ducentesimo septuagesimo septimo, per dictum fratrem  Guillielmum tunc inquisitorem, de consilio sapientum, fuit lata sententia contra dictum Bonigrinum, tanquam contra credentem, fautorem et receptatorem hereticorum et periurum in dictis suis et fuit dictus Bonigrinus condempnatus per dictum inquisitorem in vigintiquinque libris imperialium, et fuerunt eidem cruces imposite, et alia penitentia que hereticis conversis et eorum credentibus consuevit inponi, sicut patet instrumento scripto per fratrem Iacobum Veronensem notarium. Dictus vero Bonigrinus, tamquam ficte conversus contumax et rebellis, impositam sibi penitentiam non servavit et sine licencia inquisitoris predictas cruces deposuit. Et ideo sub millesimo ducentesimo septuagesimo octavo, per dictum fratrem Guillielmum inquisitorem fuit lata alia  sententia contra dictum Bonigrinum, tamquam contra credentem, fautorem et receptatorem hereticorum et periurum in dictis et confessionibus suis, sicut patet in instrumento scripto per Iacobinum de Turri notarium. Item sub millesimo ducentesimo octuagesimo tertio, dictus Bonigrinus, Bononie coram fratre Florio Vicentino tunc inquisitore in iudicio constitutus, secundo omnem heresim abiuravit et prestitit cautionem, et confessus fuit se in dictis et confessionibus suis coram predictis inquisitoribus et coram predicto fratre Francisco vicario inquisitorum factis fuisse periurum, falsitatem asserendo et veritatem negando, et a predicto fratre Florio inquisitore misericordiam petiit et tam se quam plures alios accusavit in multis spectantibus ad credentiam et favorem heretice pravitatis, et promisit se ad unitatem sancte Romane Ecclesie, de corde bono et fide non ficta, redire. Unde dictus frater Florius inquisitor, misericordia motus, dictum Bonigrinum a vinculis excomunicationis, quibus tenebatur astrictus et ab aliis penis quas merebatur, absolvit, sicut patet instrumento scripto per fratrem Artuxium notarium. Item sub millesimo ducentesimo nonagesimo sexto, dictus Bonigrinus, delatus et diffamatus alia suis nobis de crimine heretice pravitatis, conparuit Bononie coram nobis et iuravit de veritate dicenda et suo sacramento dixit quod numquam habuerat nec habebat noticiam, credenciam vel  amiciciam hereticorum et de factis eoium nichil sciebat quod esset in eorum favorem, sicut patet instrumento scripto per fratrem  Iohannem de Rochis notarium, et fuit dictus Bonigrinus in suo dicto et in sua confessione periurus. Tandem in predicto millesimo, dictus Bonigrinus, die decimo tertio et decimo quarto intrante octobri, constitutus iterum in iudicio coram nobis et requisitus de fide sua, et diligenter examinatus a nobis, evomuit et confessus est infrascriptos errores. Primo quod bonus Deus, qui est Deus lucis, non creaverit corpora corruptibilia et immunda et que sunt in hominis nocumentum, sicut lupos, serpentes, dracones, scorpiones, carceres, tempestates et huiusmodi, et quod ab eo non fuerat diluvium quod fuit tempore Noe, set predicta omnia et consimilia erant creata et facta a diabolo. Item quod peccatum erat iusticiam facere de malefactoribus, scilicet homicidis latronibus et aliis, nec erat hoc a Deo bono vel a Christo, set a  dyabolo, quem appellabat, dictus Bonigrinus, principem mundi. Item quod oves Christi, qui dicuntur oves Israel que perierant, erant illi spiritus qui ceciderunt de celo, qui spiritus omnes tandem salvari debebant, et quod anima sua, silicet dicti Bonigrini, erat et fuerat de illis spiritibus qui ceciderunt de celo. Item quod anima lude proditoris et anime malorum hominum qui non salvantur, non fuerunt nec sunt create a bono Deo, set a dyabolo. Item quod mali sacerdotes non poterant sacrificare, nec a peccatis homines absolvere vel ligare, set boni homines, etiam si non essent sacerdotes, poterant sacrificare, absolvere et ligare. Reprehensus autem dictus Bonigrinus a nobis de predictis erroribus et  interogatus si volebat in predictis erroribus persistere ac perseverare et mori, respondit quod volebat in predictis persistere ac  perseveraret in tali fide sua mori. Unde nos, eidem Bonigrino ad suam defensionem faciendam pro erroribus et culpis predictis, statuimus et assignavimus terminum conpetentem, secundum quod exigit ordo iuris. Qui Bonigrinus, in termino sibi statuto, coram nobis in iudicio constitutus, nullam defensionem facere voluit nec fecit, set supradictis erroribus addidit dicens et asserens quod matrimonium non erat licitum, nec secundum Christi mandata, sicut patet de predictis omnibus instrumento scripto per fratrem Iohannem de Rochis notarium.\nIdcirco nos, visis diligenter actis inquisitionis predicte et eis studiose examinatis, habitoque super predictis consilio  sapientum, et etiam habita deliberatione plenaria per nos ipsos ad robur et fulcimentum catholice fidei et confusionem et dissipationem heretice pravitatis, Christi nomine invocato, dictum Bonigrinum ad sententiam audiendam in nostra  presentia constitutum, pro tribunali sedentes, auctoritate predicta qua fungimur, in hiis scriptis, diffinitive sentenciamus et pronuntiamus, ipsum Bonigrinum fuisse credentem, fautorem, defensorem et receptatorem hereticorum et irretitum crimine heretice pravitatis et in pluribus dictis et confessionibus suis fuisse periurum et pluries fuisse et esse relapsum et recidivam fecisse in heresim abiuratam, et ipso iure excomunicatum esse, et incurrisse omnes penas canonicas et legittimas contra huiusmodi institutas, et eum iudicamus et condempnamus, secundum canonicas sanctiones, tamquam hereticum et relapsum, et relinquimus eum iudicio et brachio seculari, consignantes eum in manibus et in fortia domini Henrici de Sancto Miniato de la Porta, iudicis et assessoris domini Berardi de Camerino potestatis Bononie In cuius rei testimonium mandamus tibi Bartholomeo de Argenta notario, quod facias nobis de hoc publicum instrumentum.\nPreterea ipsius Bonigrini omnia bona mobilia et inmobilia iura nomina et actiones reales et personales quecunque sunt et appareant apud quoscunque, a tempore perpetrati sceleris, confiscamus et  aplicanda inquisitionis officio publicamus, secundum papalium  constitutionum tenorem. Omnes etiam contractus et cuiuscunque generis alienationes de ipsis bonis a tempore contracti criminis, per eundem Bonigrinum per quoscunque factos seu factas cuicunque persone vel loco sententialiter cassandos sive cassandas et irritandos sive irritandas esse pronunciamus atque cassamus et irritamus et decernimus nullius esse momenti, roboris aut valoris.\nLata, lecta et pronunciata fuit suprascripta sententia per suprascriptum fratrem Guidonem inquisitorem, sedendo in ecclesia fratrum predicatorum Sancti Dominici de Bononia,  presentibus domino Gerardo de Corna\u00e7ano, vicario domini episcopi Bononie, domino Rodulfo, abbate Sancti Proculi de Bononia, frate Aymerico Placentino, priore in conventu fratrum predicatorum Sancti Dominici de Bononia, fratre Octone de Foro Iullii, ordinis predicatorum, fratre Alberto de A\u00e7onibus, guardiano in conventu fratrum minorum de Bononia, fratre Bonifacio de  Lambertaciis, ordinis fratrum minorum, fratre Lambertino de Clarissimis, priore in conventu fratrum heremitarum de Bononia, fratre Laurencio de Pi\u00e7igotis, ordinis heremitarum, lectore in dicto conventu, domino Henrico de Sancto Miniato de la Porta, doctore legum, iudice et assessore domini Berardi de Camerino potestatis Bononie, domino Symone de Monte Melono, milite potestatis predicti, domino Guidocto de Sancto Miniato, notario dicti potestatis, domino Pace Iohannis de Saliceto, domino Amideo de Poetis de Bononia, domino Iohanne de Ro\u00e7itis de Bononia, domino Iacobo Berardi notario de Bononia, domino Buvalello de Buvalellis de Bononia, et aliis multis omnibus testibus ad hoc vocatis et rogatis. Currente anno Domini millesimo ducentesimo nonagesimo septimo, indictione septima, duodecima die setembris.\n(S.N.) Ego  frater Iohannes de Rochis, ordinis fratrum predicatorum, imperiali auctoritate notarius, et dicti inquisitoris notarius, predictis omnibus interfui et de mandato et auctoritate dicti fratris Guidonis inquisitoris predicta omnia in publicam formam redegi et ss. Fuerunt etiam pr\u00e9sentes predictis omnibus  Bartholomeus de Arienta Vicentinus, notarius dicti inquisitoris, qui debet se subscribere et consimilem sententiam scribere, et Albertus condam Carbonis notarius, qui debet se subscribere et consimilem sententiam scribere, si fuerit expediens\n (S.N.) Ego Bartholomeus de Arienta Vicentinus, imperiali auctoritate notarius, et notarius dicti inquisitoris, predictis omnibus interfui et de mandato dicti inquisitoris me subscripsi.\n(S.N.) Ego Albertus quondam Carbonis, imperiali auctoritate notarius, et notarius dicti inquisitoris, predictis omnibus interfui, et de mandato dicti inquisitoris me subscripsi.\n</4bfee459-4ddf-40d7-88c8-c5e0b1b2e113>\n<1c4aeecf-a2a6-4359-9e8f-c7b576972306>\nMillesimo ducentesimo nonagesimo nono, indictione duodecima, die vigesimo tertio mensis marcii.\nBonpetrus filius condam Iohannis bursarii et Dolcebone detemptus pro crimine heresis et constitutus coram fratre Guidone Vicentino, ordinis predicatorum, inquisitore heretice pravitatis in Bononia et in provincia Lombardie, a sede apostolica deputato, abiuravit omnem heresim fidem et credentiam  hereticorum, et iuravit mandata sancte Romane Ecclesie et dicti inquisitoris, et dicere puram et plenam et meram veritatem, tam de se quam de aliis vivis aut defunctis, qui peccarent vel etiam peccavissent in crimine heresis vel circa ipsum crimen. Interrogatus si cognoscit vel cognovit unquam aliquem hereticum vel hereticam, credentem, fautorem, defensorem, receptatorem  hereticorum, vel male loquentem de fide catholica vel si ipsemet habet vel unquam habuit fidem et credenciam hereticorum, vel si fecit reverentiam ipsis hereticis, secundum morem hereticorum, aut si recepit panem benedictum ab eis, secundum morem hereticorum, aut si interfuit aliquando consolamento alicuius persone, secundum morem hereticorum, aut si receptavit hereticos in domo sua et si prestitit eis auxilium, consilium et favorem, respondit quod ipse habuit fidem et credenciam hereticorum octo annis vel circa, infra quod tempus vidit Petrum de Ariminis hereticum et Mariam de Vincentia hereticam  et quandam aliam mulierem hereticam, que habebat tantum unum oculum et erat de Vincentia, ut credit, de cuius nomine non recordatur, et duos alios hereticos, silicet Benvenutum Tuscanum et quendam alium, de cuius nomine non recordatur; et predictos omnes hereticos et hereticas cognovit et vidit Ferrarie, in domo sua, receptatos per dictum Iohannem bursarium patrem eius et Dolcebonam matrem eius, et hoc fuit frequenter et  fecit reverentiam eis, secundum morem hereticorum, et comedit panem benedictum receptum ab eis, secundum morem eorum, et possunt esse viginti sex vel viginti septem anni, et fuit in contrata Sancti Romani, in domo condam domini Menabois Pi\u00e7oli; et dicit quod fuit instructus in fide et credentia hereticorum per dictos parentes suos Iohannem et Dolcebonam, qui ambo erant credentes hereticorum et receptabant hereticos et reverentiam faciebant eis, ipso teste presente et vidente. Item dicit quod Iohannes Paterius de Parma et Manfredina eius uxor et filii, silicet Bonaminus et Anthonius, erant credentes hereticorum et stabant similiter in dicta domo et ibi receptabant hereticos et serviebant eis de rebus suis et faciebant eis reverentiam, ipso teste presente et vidente. Item dixit quod, ad predictos hereticos et hereticas visitandos, venerunt plures persone de Ferraria, silicet Albertus calcifex, qui morabatur in Castro Thealdi, et duo alii fratres, de quorum nominibus non recordatur, sed erant ambo calcifices et morabantur iuxta illum Albertum supradictum. Dictus autem Albertus et alter istorum, qui vocabatur Bonafides, ut credit, visitaverunt dictos hereticos et fecerunt eis reverentiam, ipso teste presente et vidente. Item dicit quod dominus Menaboi Pi\u00e7olo erat credens et amicus hereticorum, quod sit ex eo quod visitabat dictos hereticos et hereticas et serviebat eis, et uxor eius similiter, et domina Veneria, et vidit dictum Menaboi facere reverentiam dictis hereticis, et faciebat eos receptari in domo sua. Et filius eius maior erat similiter credens hereticorum, et vidit eos visitare dictos hereticos et facere eis reverentiam cum dicto Menaboi patre suo; et dicit quod credit et audivit dici, quod dictus Menaboi et dictus filius eius, qui vocabatur Mantuanus, ut credit, fuerunt ambo consolati in morte, et audivit hoc dici a dicto Iohanne et Dolcebona parentibus suis, et ab aliis pluribus, de quibus non recordatur. Item dicit quod domina Primeria, mater domini Gui\u00e7ardi de Aycheriis et domini Alberti et domine Arengarde et domine Iacope, fuit credens hereticorum, et credit quod fuit consolata in morte, quod sit ex eo quod audivit dici a dicta Maria heretica et a dicto Iohanne et Dolcebona parentibus suis. Item ex eo quia, quando dicta Primeria fuit infirmata in infirmitate qua mortua est, dictus testis, de mandato dicti Iohannis patris sui, ivit pro dicta Maria heretica et Dolcebona matre dicti testis et dictus testis, et quando fuerunt in domo dicte Primerie, in domo superiori, dictus testis rediit, nec interfuit dicto consolamelo, tamen postea audivit dici a dicta Maria heretica et ab aliis qualiter dictum consolamentum factum fuerat. Item dicit quod domina Thomasina, uxor condam Manfredini Tranchedi, de contrata Sancti Vitalis de Feraria, erat credens et amica hereticorum, quod sit ex eo quod pluries venit ad domum dicti testis, in contrata Sancti Romani, et etiam ad aliam domum suam, in contrata Sancti Michaelis, et in predictis domibus pluries visitavit dictos hereticos et hereticas et reverentiam fecit, ipso teste presente et vidente, et vocatur, filius dicte domine Thomasine,  Iacobus, filius Tranchedi. Item dicit quod dictus dominus Albertus de Adygeriis fuit credens et  amicus hereticorum, quod sit ex eo quod vidit eum venientem et visitantem dictam hereticam, que tantum habebat unum oculum et facientem sibi reverentiam, et hoc fuit in domo dicti testis in contrata Sancti Michaelis et fuit in tempore supradicto, et dicit quod dictus dominus Albertus dedit dicte heretice aliquos venetos crossos; pr\u00e9sentes erant dictus testis et Dolcebona eius mater. Item dicit quod Manfredina  supradicta, uxor Iohannis Paterii, et Iohanina filia dicti Iohannis, erant credentes hereticorum, quod sit ex eo quia vidit dictam  Manfredinam pluries visitantem dictos hereticos vel hereticas et facientem eis reverentiam et servientem eis. Item dicit quod Beneta, eius soror, conversabatur cum dictis hereticis et instruebatur in fide et credentia eorum et facere reverentiam eis, tamen parva erat decem annorum vel circa. Item dicit quod Egidia, filia condam domini Partinopei de Ferraria et uxor domini Alberti de  Malavoltis, fuit credens et amica hereticorum, quod sit ex eo quia dicta domina Egidia receptavit in domo sua Petrum hereticum de Arimino, in contrata Sancti Romani in contrata de Guasperga, et sibi reverentiam fecit et pecuniam dedit, ipso teste presente et vidente; qui testis duxit dictum Petrum hereticum ad domum dicte domine Egidie. Item ex eo quia frequenter reportabat ambas siatas ex parte hereticorum ipsi domine Egidie et e converso  ipsiudomine Egidie ipsis hereticis. Item dixit quod audivit a dicto Iohanne patre suo, quod dominus Guido de Figarolo, iudex, qui morabatur prope Castrum Tealdi, erat credens et amicus hereticorum, et aliter nescit. Item dicit quod dicta domina Arengarda et domina Iacoba, eius soror, erant credentes et amice hereticorum, quod sit ex eo quia vidit Petrum hereticum de Arimino receptatum Bononie per dictam dominam Arengardam, in domo sua, et ipsa domina Arengarda fecit sibi reverentiam et dedit ei pecuniam, ipso teste presente et vidente. Et postea dictus  hereticus ivit ad domum dicte domine Iacobe, et domina Iacoba recepit eum in domo sua et fecit ei reverentiam et dedit ei pecuniam, ipso teste presente et vidente. Et dicit quod domina Antilia, que stabat cum domina Arengarda, erat credens et amica hereticorum. Item dicit quod dictus Petrus de Arimino morabatur Bononie pro magna parte in domo Bonigrini et Rosafloris eius uxoris, qui ambo erant magni credentes hereticorum. Et predicta fuerunt iam sunt viginti quatuor anni vel circa. Item dicit quod post predicta, ipse testis fuit citatus Ferrarie per fratrem Guillielmum Cremonensem condam inquisitorem et abiuravit coram eo omnem heresim et credentiam hereticorum, et iuravit mandata sancte Romane Ecclesie et dicti fratris Guillielmi et dicere sibi veritatem. Et dicit quod primo veritatem negavit inductus a patre suo, et hoc fuit in iudicio coram dicto fratre Guillielmo et fuit periurus in dicto suo. Item dixit quod iterum conparuit coram dicto fratre Guillielmo et tunc confessus est veritatem in parte, tamen non acusavit dictum dominum Albertinum de Adygheriis et dictam dominam Arengardam et in pluribus tacuit veritatem propter timorem. Item dixit quod dictus frater Guillielmus crucesignavit ipsum testem et dedit ei pro penitentia quod iret Romam, set ipse dictam penitentiam non servavit et cruces deposuit sine licentia nec ivit Romam, set recessit de Ferraria et venit Bononiam et stetit primo in burgo Sancti Petri in domo propria, iuxta heredes condam Gerardi de Moltobono, et possunt esse viginti unus annus et circa, in qua domo steterant antedictus Iohannes et Dolcebona parentes sui, et fecerant edificium dicte domus et ipse testis morabatur cum eis, et ibi primo habuit noticiam hereticorum et fidem et credenciam eorum, instructus a dictis parentibus suis, et possunt esse triginta annis vel circa, et ibi primo vidit Petrum hereticum de Arimino et Mariam de Vincentia hereticam, receptos per dictos parentes suos in dicta domo sua, et poterat tunc esse dictus testis.XII. annorum vel circa. Et in dicta domo vidit dictos parentes suos facere reverentiam dicto Petro et dicte Marie heretice et ipse testis fecit eis reverentiam pluries et vidit Constantinum bursarium et Iulianum bursarium visitantes dictum Petrum et dictam Mariam, in dicta domo, et facientes eis reverentiam. Et dicit ipse testis quod stetit in dicta domo cum dictis parentibus suis duobus annis vel tribus, et postea ivit ad standum Ferarie, ubi stetit quinque vel sex annis. Infra quod tempus intervenerunt illa, que dicta sunt supra, et fuerunt confissa Ferarie. Post hec, rediit iterum ad standum Bononie in dicta domo sua propria, et remansit pater eius et mater Ferrarie. Et dicit quod iam dictus testis habebat uxorem, quam acceperat Bononie, ante quam iret ad standum Ferarie. Item dicit quod postquam rediit Bononiam ad standum et postquam iam fuerat crucesignatus per dictum fratrem Guillielmum, vidit Bononie dictam Mariam hereticam et vidit eam in domo Iuliani bursarii, in burgo Sancti Petri ; et dicit quod non recordatur quod fecerit reverentiam tunc dicte Marie heretice. Item dicit quod tunc misit pisses dicte Marie heretice ad domum dicti Iuliani vel ad quandam domunculam, in qua morabatur dicta Maria, que domus erat prope domus dicti Iuliani. Interrogatus si dicta Maria tunc ivit ad domum dicti testis vel eam visitavit, respondit quod non bene recordatur. Item dicit quod domina Arengarda tunc serviebat et mittebat de rebus ad domum dicte Marie, secundum quod credit. Item dicit quod audivit  Iulianum bursarium detrahentem fidei Romane Ecclesie et dicentem multa mala de fratribus, et comendantem vitam et fidem et mores hereticorum, et hoc fuit Padue, iuxta ecclesiam Sancti Andree, in statione dicti Iuliani, prope domum condam domini Guidonis de Locia, in presentia dicti testis et Viviani, socii dicti Iuliani, qui fuit de Ferraria, et fuit filius Michaelis Calegarii, ut credit de nomine, iam sunt  quatuor anni vel circa.\nActum Bononie in domo officii inquisitionis, in contrata Sancti Dominici, iuxta ortum fratrum predicatorum, presentibus fratribus Homobono Bononiensi et Guillielmo Paduano, ambo ordinis predicatorum, testibus.\n(S.N.) Ego Francischus Iohannis Bentevegne, notarius et nunc de ordine predicatorum frater, predictis omnibus interfui et de mandato dicti fratris Guidonis inquisitoris et eius auctoritate predicta publicavi et scripsi ss.\n</1c4aeecf-a2a6-4359-9e8f-c7b576972306>\n<fb30ef4d-7586-400d-8c84-638462de9abf>\n\nMillesimo ducentesimo nonagesimo nono, indictione duodecima, die vigesimo  quinto  marcii.\nBompetrus, filius quondam Iohannis bursarii de Bononia, cappelle Santi Martini de Apoxa, constitutus in presencia fratris Guidonis Vicentini, ordinis predicatorum, inquisitoris heretice pravitatis in Bononia et provincia Lombardie ac marchia Ianuensi, a sede appostolica deputati, interrogatus fuit suo sacramento quantum temporis habebat quando fuit cruce signatus per fratrem Guillielmum inquisitorem, respondit quod poterat tunc habere decem octo annos vel id circha. Interrogatus si postquam fuit cruce signatus et postquam abiuravit heresim, coram dicto fratre Guillielmo, habuit fidem et credenciam hereticorum, respondit quod non. Interrogatus si postea vidit aliquem hereticum vel hereticam vel si eis servivit vel si eis reverenciam fecit vel si fidem eorum conmendavit, respondit quod non recordatur, quod postquam fuit cruce signatus viderit aliquem hereticum vel hereticam, nisi Mariam de Vicencia hereticam, quam vidit et cui servivit, sicut dixit in alio dicto suo. Interrogatus si vidit quendam hereticum nomine Manstrucium, qui eciam alio nomine dicebatur Salvi, et si fecit ei reverenciam postquam ipse testis fuit cruce signatus, respondit quod bene potest esse, set non recordatur. Interrogatus si postquam fuit cruce signatus conmendavit fidem hereticorum, et dictos hereticos, et vitam hereticorum, et si male locutus fuit de fide Ecclesie Romane et de fratribus et si fuit  cominatus ipsis fratribus ipse testis et Iohannes pater eius, dicendo quod libenter serviret ipsis fratribus de quibusdam cultellis accutis, vel si audivit ipse testis dictum Iohannem patrem eius vel aliquam aliam personam dicentem predicta vel aliquod predictorum, respondit ad omnia quod nichil dixit de predictis nec audivit alium dicentem, nisi Iulianum bursarium, sicut dixit in alio dicto suo. Interrogatus quare non manifestavit dictum Iulianum inquisitoribus vel eius vicario, respondit quia nolebat facere iniuriam dicto Iuliano. Interrogatus ipse testis si non habuit fidem et credenciam  hereticorum postquam fuit cruce signatus et postquam abiuravit heresim coram dicto fratre Guillielmo, quare visitavit Mariam hereticam et quare locutus fuit ei et quare servivit ei dando sibi pises, respondit quod fecit hoc ex simplicitate. Interrogatus si domina Contessa, uxor ipsius testis, fuit vel est credens hereticorum et si fecit reverendam hereticis, respondit quod bene stabat dicta domina Contessa cum hereticis et serviebat eis, tamen dixit dictus testis quod non recordatur quod viderit eam facere reverenciam ipsis hereticis. Interrogatus si Iordaninus quondam Boni de Feraria, cognatus ipsius testis, est vel fuit credens hereticorum et si fecit reverenciam hereticis et si servivit eis de rebus suis, respondit quod bene credit quod dictus Iordaninus locutus fuerit cum hereticis et habuerit credenciam eorum, tamen pro certo nexit, quia non recordatur quod viderit eum loquentem hereticis vel servientem eis et facientem eis reverenciam. Interrogatus quare credit ergo quod dictus Iordaninus habuerit credenciam hereticorum, respondit quod dictus Iordaninus conversabatur multum cum dicto Iohanne patre ipsius testis et accepit filiam eius in uxorem et aliter nexit. Interrogatus dictus Bompetrus quam fidem et quam credenciam et quorum hereticorum fidem habebat, respondit quod non bene dicemebat inter credencias et septas hereticorum, set credebat quod heretici essent meliores homines de mundo et quod in eis et in fide eorum esset vera salvatio, et quod in fide Romane Ecclesie esset  dampnacio. Et credebat quod matrimonium non esset licitum, nec secundum Deum. Et de corpore Christi nichil credebat. Et quod esset pecatum hocidere malefactores et omnia alia credebat, que ipsi heretici docebant et credebant. Tamen dicit quod modo habet et tenet et credit fidem Romane Ecclesie et istam fidem habuit et tenuit a viginti annis citra. Interrogatus si habuit et tenuit tanto tempore fidem Romane Ecclesie, quare non fecit se absolvi ab excomunicatione, quam excomunicationem incidit, ex eo quod non servavit, set contempsit penitenciam sibi datam per dictum fratrem Guillielmum tunc inquisitorem, et ex eo quod postea visitavit Mariam hereticam et locutus fuit ei et servivit eidem, et ex eo quod non accusavit Iulianum bursarium, respondit ad predicta quod fuit absolutus ab excomunicatione per fratrem Florium tunc inquisitorem. Interrogatus si manifestavit dicto fratri Florio quomodo visitaverat Mariam hereticam et quod locutus fuerat ei et quod serviverat ei postquam fuerat cruce signatus, respondit ad predicta quod nichil dixit dicto fratri Florio, nec alteri de predictis quia non recordabatur. Interrogatus si fuit punitus vel aliquam penitenciam habuit a dicto fratre Florio, pro eo quod non servavit penitenciam sibi datam a dicto fratre Guillielmo tunc inquisitore et pro culpis et excessibus suis, respondit quod a dicto fratre Florio nullam penitenciam habuit, nec in alio fuit punitus pro predictis, nisi quod frater Florius percussit cum uno bacullo aliquantulum super spatulas eius. Interrogatus si aliqua scriptura fuit facta de predicta absolutione, vel si aliqua alia persona fuit presens vel si aliquid potest probari de hoc, respondit quod non recordatur quod aliquid fuerit scriptum de dicta absolutione, vel quod aliqua alia persona fuerit presens, set dicit quod fuit in Bononia, in domo fratrum predicatorum, iusta cappitulum.\nActum in civitate Bononie, in domo officii inquisitionis, iuxta ortum fratrum predicatorum, presentibus fratre Guillielmo de Chavo de Vacha de Padua, ordinis predicatorum, Millanino de Mediolano et Bergamino de Bergamo, familiaribus dicti inquisitoris, testibus vochatis.\n(S.N.) Ego Albertus quondam Carbonis, imperiali auctoritate notarius et dicti fratris Guidonis inquisitoris notarius, predictis interfui et ea, de mandato dicti inquisitoris, publice scripsi ss.ss.\n</fb30ef4d-7586-400d-8c84-638462de9abf>\n<b549093f-f84c-4c3f-b326-0fe8707b2b6c>\n\nDie septimo mensis aprilis.\nBompetrus quondam Iohannis bursarii de Bononia, cappelle Sancti Martini de Aposa, interrogatus si domina Rengarda sciebat dominam Iacobam sororem suam esse amicam et credentem hereticorum, et si ipsa domina Rengarda scivit quod Petrus  de Arimino hereticus, quando recessit de domo dicte domine Rengarde, in qua domo fuerat receptatus per dictam dominam Rengardam, presente et vidente dicto teste, et postmodum ivit ad domum dicte domine Iacobe, si ipsa domina Rengarda fuit consciens de hoc et si scivit hoc, respondit quod bene credit quod ipsa domina Rengarda fuit conscia et bene scivit quod dictus Petrus hereticus, quando recessit ab ea, iverit ad domum dicte domine Iacobe, tamem pr\u00f2 certo nexit, set credit, ex eo quod ipsa domina Rengarda locuta fuit multum cum dicto Petro heretico ad partem, presente dicto teste, tamem non intelligente eos. Et postea statim iverunt dictus Petrus hereticus et dictus testis, ad domum dicte domine Iacobe. Item credit, ex eo quod erant sorores et una sciebat facta alterius. Item credit dictus testis quod ipsa domina Rengarda sciverit de consolamento domine Primerie matris sue, et credit eciam quod domina Rengarda sciverit dominum  Albertum fratrem suum fuisse credentem et amicum hereticorum. Item dicit quod postquam domina Primeria fuit mortua et consolata in morte per dictam Mariam hereticam, dicta Maria heretica venit Bononiam, cui Marie portabat Altilia, serviens dicte domine Rengarde, res et vitualia, et credit quod ex parte dicte domine Rengarde, quia ipsa Altilia dicebat dicto testi quod portabat predicta ex parte dicte domine Rengarde, et hoc ipsum audivit dictus testis a dicta Maria heretica et dictus testis bene sciebat dictos Petrum de Arimino et Mariam hereticam esse hereticos et tanquam hereticis eis reverenciam fecit, et vitualia  mixidicte Marie, sicut dixit in alio dicto suo.\nActum Bononie, in domo officii inquisitionis, iuxta ortum fratrum predicatorum, presentibus fratre Homobono Bononiensi, ordinis predicatorum, et Milanino de Mediolano, familiario dicti inquisitoris, testibus vochatis.\n(S.N.) Ego Albertus quondam Carbonis, imperiali auctoritate notarius et dicti inquisitoris notarius, predicta, de mandato dicti inquisitoris, publice scripsi ss.ss.\n\n </b549093f-f84c-4c3f-b326-0fe8707b2b6c>\n<298123cb-8eb6-4084-ae6c-1c7512c62c50>\n\nDie septimo aprilis.\nIulianus bursarius, filius quondam Saglimbene, qui consuevit habitare Bononie, in cappella Sancti Martini de Aposa et nunc habitat Padue   conparuit Bononie, coram fratre Guidone Vicentino, inquisitore heretice pravitatis in provincia Lombardie et marchia Ianuensi, a sede appostolica deputato, ellapsis terminis sibi assignatis et constitutis per dictum inquisitorem, et abiuravit omnem heresim, fidem et credenciam hereticorum, et iuravit mandata sancte Romane Ecclesie et dicti inquisitoris et dicere puram et meram veritatem, tam de se quam de aliis, vivis et defunctis, qui peccarent vel eciam peccavissent in crimine heresis vel circa ipsum crimem. Interrogatus si cognoscit vel cognovit unquam aliquem hereticum vel hereticam, credentem, fautorem,  deffensorem, receptatorem hereticorum, vel infamatum aut suspectum de heresi, vel male loquentem de fide chatholica, respondit quod in presenti nullum cognoscit, bene dicit tamen quod alias cognovit et vidit et receptavit et eorum credenciam habuit et eis reverendam fecit et eis servivit de rebus suis, sciens ipsos esse hereticos et de predictis veritatem negavit coram fratre Florio tunc inquisitore, et periurus fuit scienter in duobus dictis et confessionibus suis, factis in iuditio coram dicto fratre Florio tunc inquisitore.\n Et dicit quod in tercio dicto suo et confessione facta coram dicto fratre Florio, veritatem dixit, licet forte aliqua tunc obmixerit ex ignorancia vel oblivione. Dicit etiam quod obmixit aliqua propter timorem, scicut de quodam Michaele Placente, quem timebat et propter cuius timorem non fuit ausus accusare et manifestare Iohannem bursarium, fratrem dicti Michaelis, et  Dolcebonam uxorem eius et familiam suam dicto fratri Florio, cum tamen sciret quod dicti Iohannes et Dolcebona erant credentes et amici hereticorum. Item dicit quod domina Beatrix de Florencia et Lippus eius filius et Brunetta eius serviens, erant credentes et amici hereticorum, et hoc sciebat dictus testis, et dicit quod bene dixit fratri Florio, licet non sit totum scriptum in tercio dicto suo, facto coram ipso fratre Florio. Item dicit quod bene cognovit Napheum et Bonaiutum hereticos et eos receptavit et reverenciam eis fecit in domo sua. Interrogatus quare non specificavit predicta et dixit fratri Florio, respondit quod bene dixit, sicut videtur sibi, excepto de predictis Iohanne bursario et Dolcebona et familia eorum, de quibus tacuit scienter. Interrogatus si servavit sententiam latam per fratrem Florium contra ipsum Iulianum, respondit quod cruces impositas sibi per dictum fratrem Florium ipse deposuit, sine licencia ipsius fratris Florii, et postea, ad mandatum dicti fratris Florii, ipse resumsit eas et postea iterum  depoxuit, de licencia et voluntate ipsius fratris Florii. Item quod non solvit condempnacionem contentam in dicta sententia. Interrogatus dictus Iulianus a dicto fratre Guidone inquisitore, si post sententiam datam per dictum fratrem Florium contra dictum Iulianum, si ipse Iulianus ab illo tempore citra offendit vel  conmixit in crimine heresis vel circa ipsum crimen, verbo vel facto, vel si male locutus fuit de fide et prelatis Romane Ecclesie vel si vidit aut visitavit vel receptavit aliquem hereticum vel hereticam, vel si eis servivit aut reverenciam fecit, aut eis dedit auxilium, conscilium et favorem, vel si fuit conminatus, dicendo quod libenter serviret fratribus predicatoribus de quibusdam cultelis acutis, vel si conmendavit fidem aut credenciam vel vitam et mores  hereticorum, vel si aliquo modo offendit in predictis vel circa predicta, respondit ad omnia predicta quod non.\nDictus inquisitor statuit terminum dicto Iuliano, sine  preiudicio aliquo inquisitionis facte et processus per dictum inquisitorem contra dictum Iulianum et absque preiuditio termini vel terminorum quos statuit dictus inquisitor ipsi Iuliano seu eius procuratori, quod ipse Iulianus faciat suam excusationem et deffensionem, coram dicto inquisitore de hiis et pro hiis de quibus est infamatus et accusatus apud dictum inquisitorem et de quibus etiam ipse Iulianus est confessus, usque ad terciam diem, et det personas suspectas si aliquas dare vult, et recipiat copiam processus et inquisitionis facte contra eum. Et faciat securitatem ydoneam de centum libris imperialium, usque ad terminum predictum.\nDictus Iulianus in continenti dedit suspectos Iordaninum de Feraria et Benatam eius uxorem, filiam quondam Iohannis  bursarii, et Dolcebonam matrem dicte Benate. Item Lippum de Florentia et Beatricem eius matrem.\nActum Bononie, in loco fratrum predicatorum, in domo officii inquisitionis, presentibus fratre Homobono de Bononia et fratre Christoforo de Saliceto, ordinis predicatorum, testibus vocatis.\n(S.N.) Ego Albertus quondam Carbonis, imperiali auctoritate notarius et dicti inquisitoris notarius, predicte confessioni affui et predicta, de ipsius inquisitoris mandato, publice scripsi ss.ss.\n</298123cb-8eb6-4084-ae6c-1c7512c62c50>\n<389a416b-d766-434e-a8a8-6f2462b52094>\n\nDie tercio decimo aprilis ante terciam.\nPresbiter Iacobus rector ecclesie Sancti Thome de  Merchato, cytatus legittime conparuit coram fratre Guidone  Vicentino, inquisitore heretice pravitatis in provincia Lombardie et marchia Ianuensi et iuravit mandata sancte Romane Ecclesie et dicti inquisitoris et dicere puram et meram veritatem veritatis. Interrogatus, dixit suo sacramento quod bene audivit dici quod Bonigrinus de Verona et Rosaflore eius uxor fuerunt credentes et amici hereticorum et fuerunt condempnati et cruce signati pro crimine heresis. Item dixit quod bene scivit quod dictus frater Guido inquisitor inquisivit et inquisitionem fecit contra dictos Bonigrinum et Rosaflorem, tanquam contra relapsos in heresim abiuratam, et bene scivit eciam quod dictus inquisitor fecit capi et detineri dictum Bonigrinum et in carcere tenuit multo tempore, et tullit sententiam contra eum, tanquam contra relapsum, et tradidit eum iudicio seculari, et fuit conbustus ipse Bonigrinus. Item bene scivit quod dictus inquisitor ivit personaliter ad domum dicte Rosaflore et ad examinandum eam de crimine heresis, et dictus inquisitor habebat eam sicud relapsam in heresim, et ad examinandum eciam Bonafiglam, neptem dictorum Bonigrini et Rosaflore, de dicto crimine. Iterum bene scivit quod dictus inquisitor fuit expulsus cum multo vituperio et multis  cominationibus usque ad periculum mortis de dicta domo, ita quod non potuit perficere dictam examinationem. Et tamen post  predicta dictus presbiter Iacobus dedit penitenciam dicte Rosaflore et absolvit eam et dedit ei ecclesiastica sacramenta et tradidit corpus dicte Rosaflore ecclesiastice s\u00e9pulture. Cum tamem sit inventum legittime per dictum fratrem Guidonem inquisitorem quod dicta Rosaflore postquam fuit cruce signata et sententiata per fratrem Florium inquisitorem, iterum fuit relapsa in heresim abiuratam et mortua in fide et credencia hereticorum. Unde dictus inquisitor tullit sententiam contra eam, tanquam contra relapsam in heresim, et mandavit extumulari et conburri corpus eius sive ossa, et publicavit bona eiusdem Interrogatus dictus presbiter Iacobus quare dedit ei penitenciam et ecclesiastica sacramenta et tradidit eam s\u00e9pulture ecclesiastice, nec requisivit super hoc episcopum vel inquisitorem aut eius viccarium, set predicta fecit propria auctoritate, respondit quod dicta Rosaflore dicebat ei quod nunquam offenderat in crimine heresis, postquam fuit cruce signata et absoluta per dictum fratrem Florium.\nDictus inquisitor precepit, auctoritate officii sui, dicto dompno Iacobo quod deberet prestare ipsi inquisitori, bonam securitatem et cautionem de ducentis libris bononinorum, et hoc sub pena  excomunicationis et privationis officii et beneficii, usque ad diem terciam. Item dictus inquisitor statuit terminum decem dierum dicto dompno Iacobo, faciendi suam deffensionem et excusationem pro  predictis, paratus ei facere copiam de predicto mandato et processu.\nDictus inquisitor precepit dicto dompno Iacobo, quod faciat  extumulari corpus sive ossa dicte Rosaflore, propriis manibus et expensis, hinc ad quindecim dies, et tunc faciat conscium dictum inquisitorem per unam diem ante.\nActum Bononie, in loco fratrum predicatorum, in domo officii inquisitionis, presentibus fratre Iacobo Galicho, fratre Anthonio Ferariensi, ordinis fratrum predicatorum, et Milanino de Mediolano, testibus vocatis.\n(S.N.) Ego Albertus quondam Carbonis, imperiali auctoritate notarius et dicti inquisitoris notarius, predictis affui et publice scripsi ss.ss.\n</389a416b-d766-434e-a8a8-6f2462b52094>\n<d5aed07f-808a-485a-b155-23d59d943653>\n\nDie secundo mensis madii.\nDominus Deotesalvi, quondam domini Recupri, capelle Sancti Stephani de Bononia, cytatus conparuit coram fratre Guidone Vicentino, inquisitore heretice pravitatis in provincia Lombardie et marchia Ianuensi, a sede appostolica deputato, et iuravit de veiitate dicenda. Interrogatus si cognoscit vel cognovit aliquem hereticum vel hereticam, credentem, fautorem, deffensorem et receptatorem hereticorum aut infamatum vel suspectum de heresi vel male loquentem de fide catholica, respondit quod quidam, qui dicitur frater Avanciusqui fuit de Funi districtus Bononie, fuit socius et amicus dicti testis, quia dictus testis credebat quod esset bonus homo. Tamen advertit quod dictus Avancius dicebat verba inordinata et contra fidem Romane Ecclesie et fuit punitus per fratrem Aldrevandinum et cruce signatus, sicut patet per sententiam latam contra eum per dictum fratrem Aldrovandinum. Post autem predicta, dictus testis dicit quod dictus Avancius dixit ipsi testi: \"Tu vocaris Deotesalvi, quia invenio quod per te debet salvari totus mundus, sive tota humana generatio\". Interrogatus de loco, tempore et presentibus, respondit quod possunt esse quatuor anni vel circa, in civitate Bononie, in cappella Sancti Mathey de Acharixiis, in domo devotorum, de presentibus non recordatur. Item dixit quod audivit dictum Avancium dicentem, postquam abiuravit heresim et fuit cruce signatus per fratrem Aldrevandinum, quod potencia mundana abstulerat sibi pedes corporis, set non poterat aufferre pedes anime. Nam dictus testis congaudens ipsi Avancio, quia videbatur reversus esse ad viam veritatis, unde visitavit eum et dicebat ei: \"Frater Avancii, ego multum gaudeo, quod vos estis reversus ad viam veritatis, et fidei catholice\". Et dictus Avancius respondit illa verba que dicta sunt supra potencia mundi et cetera, et predicta fuerunt eo die quo fuit cruce signatus, postquam fuerat iam cruce signatus vel sequenti die, in civitate Bononie, in burgo Galerie, in cappella Sancti Benedicti, et credit quod erat presens tunc Acursius selarius. Interrogatus si credit quod dictus Avancius sit vere conversus et vere in fide Romane Ecclesie, respondit quod nexit, tamem bene credit.\nActum Bononie, in loco fratrum predicatorum, in domo officii inquisitionis, presentibus fratre Cambio de burgo Galerie et fratre Dominico vestiario, de ordine fratrum predicatorum, testibus vochatis.\n(S.N.) Ego Albertus quondam Carbonis, imperiali auctoritate notarius et dicti inquisitoris notarius, dicte confessioni affui et, de mandato dicti inquisitoris, publice scripsi ss.ss.\n</d5aed07f-808a-485a-b155-23d59d943653>\n<e3fece7f-f36a-4091-b273-e9bd5fd1126f>\n\nDie tercio mensis madii.\nRichardinus quondam Ordelafi de Casi, conmittatus Bononie, qui nunc moratur Bononie, in cappella Sancte Marie de Oxilittis, sponte conparuit coram fratre Guidone Vicentino, inquisitore heretice pravitatis in provincia Lombardie et marchia Ianuensi, a sede appostolica deputato, et iuravit de veritate dicenda. Interrogatus si cognoscit aliquem hereticum vel hereticam, credentem, fautorem, deffensorem et receptatorem hereticorum aut infamatum de heresi vel male loquentem de fide catholica, respondit quod audivit quandam mulierem nomine Brunetam, que tunc morabatur in dicta capella, et modo moratur in hospitali devotorum, dicentem quod homini erant ordinata illa que sibi adveniebant et contingebant, sive bona sive mala. Cum enim quidam homo duceretur ad decapitationem, dicta mulier dixit dicto testi: \"Magister, iste sunt fortune\", et cum dictus testis diceret et peteret ab ea, si dictus homo qui ducebatur ad decapitationem potuerat cessare quim conmisistet maleficia et homicidium quod perpetravit, ita quod non decapitaretur, respondit dicta mulier quod non potuit facere dictus homo ne conmitteret dicta peccata, quia sic ordinatum fuit sibi a Deo in punto nativitatis sue; et cum dictus testis reprehenderet dictam Brunectam, dicendo quod male dicebat et quod dicta verba erant heretica et disputaret cum ea, hostendendo sibi contrarium, dicta Brunecta noluit mutare sententiam suam, sed deffendebat se sicut poterat, deffendendo dictum errorem. Interrogatus de loco, tempore et presentibus, dixit quod predicta fuerunt in dicta domo, in qua tunc morabatur dicta Brunetta, et possunt esse quatuor vel quinque menses. Pr\u00e9sentes erant Maria, uxor dicti testis, et quedam alia mulier nomine Sentexia, et dixit consimilia verba et consimiles errores frequenter dixit dicta Brunetta, scilicet quod si aliquis homo cadit de scala non potuit aliud facere, et si occidit hominem non potuit vitare ne occideret, et plura talia, ipso teste presente et audiente. Item dixit quod audivit eam dicentem, quod omnes homines, boni et mali, debebant salvari in die iudicii, et omnes ire cum Christo in Paradisum, quia Christus hoc promiserat beato Iohanni de dono speciali, et hoc frequenter audivit ab ea in dicta domo et in anno proxime preterito, multis vicibus, ipso teste presente et audiente et contradicente sibi et disputante cum ea. Presentibus eciam et audientibus dictis mulieribus. Item audivit ab ea quod ipsa mulier non poterat dicere \u2018pater noster\u2019, quia tunc veniebat sibi nodus in gula, et tamem cotidie clamabat et habebat bonam vocem.\nActum Bononie, in loco fratrum predicatorum, in domo officii inquisitionis, presentibus fratre Manfredo de Padua, fratre Petro Vicentino, ordinis predicatorum, et Milanino de Mediolano, testibus vocatis.\n(S.N.) Ego Albertus quondam Carbonis, imperiali auctoritate notarius et dicti inquisitoris notarius, predicte confessioni presens et publice scripsi ss.ss.\n</e3fece7f-f36a-4091-b273-e9bd5fd1126f>\n<bf50222e-cbd5-489e-9b45-06494169550c>\n\nDie sexto mensis madii.\nMaria, filia quondam Petri de Seravaie, et nunc habitat Bononie, in capella Sancte Marie de Oxilittis, cytata conparuit coram fratre Homobono, viccario fratris Guidonis Vicentini, inquisitoris heretice pravitatis, et iuravit de veritate dicenda. Interrogata si cognoscit aliquem hereticum vel hereticam, credentem, fauctorem, deffensorem, receptatorem hereticorum vel infamatum aut suspectum de heresi, vel male loquentem de fide catholica, respondit quod audivit quandam mulierem nomine Brunettam, que morabatur in dicta capella et modo moratur in hospitali devotorum, dicentem quod personis de mundo erant ordinata illa que eis adveniebant et contingebant, sive bona sive mala, in die nativitatis eorum, et quod non poterant inmutari. Item dixit quod cum dompnus Albellus, rector dicte ecclesie, diceret eidem Brunette: \"Tu deberes dicere \u2018pater noster\u2019\"; ipsa Brunetta dicebat:\"Ego non possum dicere, quia defficit michi flatus\"; tamen bene habebat possibilitatem et facultatem exclamandi et loquendi libere de omnibus aliis. Interrogata de loco, tempore et presentibus, respondit quod predicta fuerunt in quadam domo, in qua morabatur dicta Brunetta, et dicta testis, in dicta capella, a festo beati Michaelis citra, presentibus ipsa teste, et Richardino suo viro, et aliquando presente Iohanne, filio dicte Brunette.\nActum Bononie, in ecclesia Sancti Dominici, presentibus fratre Cambio portonario et Millanino de Mediolano, testibus.\n(S.N.) Ego Albertus quondam Carbonis, imperiali auctoritate notarius et dicti inquisitoris notarius, publice scripsi ss.\n</bf50222e-cbd5-489e-9b45-06494169550c>\n<b13efd91-f918-4770-881c-f6a0c55e16d5>\n\nDie undecimo mensis maii.\nBompetrus quondam Iohannis bursarii de Bononia, cappelle Sancti Martini de Aposa, constitutus in presencia fratris Guidonis Vicentini, inquisitoris heretice pravitatis in provincia Lombardie et marchia Ianuensi, a sede apostolica deputati, interrogatus quis portavit pises, quos ipse mixit Marie heretice, postquam ipse Bompetrus fuit cruce signatus et condempnatus per fratrem Guillielmum inquisitorem, respondit Contessa eius uxor portavit dictos pises, sciens dicta Contessa dictam Mariam esse hereticam. Interrogatus quis visitavit tunc dictam Mariam hereticam, respondit Iulianus bursarius et Constantinus bursarius et Bonigrinus de Verona et ipse testis semel visitavit eam, tamem non cum predictis, et dicit quod non fecit reverenciam ei. Item dicit quod post portationem dictorum pisium, dicta Contessa eius uxor visitavit dictam Mariam hereticam, vidente ipso teste eam intrantem in domum habitationis dicte Marie heretice. Interrogatus si aliquid scit, quod Iohannes bursarius pater eius fuerit consolatus, secundum morem hereticorum, aliquo tempore, vel si audivit hoc, respondit quod bene audivit hoc a Dolcebona matre ipsius testis, quod dictus Iohannes fuit consolatus per hereticos, tamen dicit quod non audivit per quos. Item dicit quod hoc idem audivit a dicto Iuliano bursario, in domo quam habitat ipse testis, que domus posita est Bononie, in cappella Sancti Martini de Aposa, iuxta domos de Maranensibus. Et dicebant, ipsa Dolcebona et Iulianus, quod dictum consolamentum factum fuerat in quadam domo, posita in dicta cappella, quam nunc habitat Michael Thomacis, que domus est fratris Michilucii de Maranensibus seu filiorum. Et de dicto consolamento audivit dictus testis a dicta Dolcebona et a dicto Iuliano simul existentibus in domo, de qua primo dixit. Interrogatus quare non manifestavit predicta ante, cum sit alias requisitus a dicto inquisitore, cum tamen iuraverit pluries dicere veritatem de se et de aliis, respondit quod ipse tacuit et non dixit veritatem de predictis propter verecundiam, quia timebat ne ossa dicti sui patris comburerentur. Item dixit quod Iordaninus eius cognatus et Benata eius soror, erant credentes et amici hereticorum, quod sit ex eo quia vidit dictum Iordaninum euntem cum Petro de Arimino heretico et cum dicto Iohanne patre suo, et absociabat dictus Iordaninus dictum hereticum, sciens ipsum esse hereticum. Dicit tamen quod non vidit dictum Iordaninum facientem reverenciam dicto heretico. Item dicit quod vidit dictum Iordaninum visitantem dictam Mariam hereticam Ferarie, in domo dicti Iohannis patris dicti testis. Item dicit quod frequenter audivit dictum Iordaninum conmendantem vitam et mores hereticorum, et hoc Ferarie.\nActum Bononie, in domo officii inquisitionis, iuxta ortum fratrum predicatorum, presentibus fratre Homobono Bononiensi, ordinis predicatorum, domino Iacobo de Varadeo, iudice domini Ottolini de Mandello potestatis Bononie, Stephanino barbario, Taru\u00e7o Damira, Nascimbene Adelardi, Lapo Cultri, Beninchasa Martini et Milanino de Mediolano testibus vochatis. (S.N.) Ego Albertus quondam Carbonis, imperiali auctoritate notarius et dicti inquisitoris notarius, presens fui et predicta, de mandato dicti inquisitoris, publice scripsi ss.ss.\n</b13efd91-f918-4770-881c-f6a0c55e16d5>\n<10989a53-bf4d-4cff-bee5-9970e78699d6>\n\nEodem die, loco et testibus.\nIulianus bursarius, filius quondam Saglimbene, qui consuevit habitare Bononie, in cappella Sancti Martini de Aposa, et nunc habitat Padue, constitutus in presencia fratris Guidonis Vicentini, inquisitoris heretice pravitatis, interrogatus dixit, quod cum esset Padue in statione sua conmendavit et laudavit fidem et vitam hereticorum et loquebatur male de fratribus, iam sunt quinque anni, presente Bompetro Iohannis bursarii et presente Viviano  discipulo suo et Symone, discipulis suis, et dicit quod dictus Vivianus, filius quondam Pauli de Feraria, est credens hereticorum, quod sit ex eo quia loquitur male de fratribus et quia manifestavit se, se esse credentem hereticorum ipsi testi, et  conmendando fidem et vitam hereticorum ipse testis et dictus Vivianus simul, et dictus testis instruebat dictum Vivianum de credencia hereticorum, et hoc fuit frequenter, et dicit quod postquam fuit cruce signatus per fratrem Florium adhuc  habuit fidem et credenciam hereticorum, et dicit quod non dixit veritatem dicto inquisitori in alio dicto suo et fuit periurus in dicto suo, quod dixit coram dicto inquisitore. Item dixit quod venit de Florencia Bononiam, iam sunt quatuor anni, ad petitionem dicti Bompetri, qui mixit pro eo, et mater dicti Bompetri conquerebatur quod non poterit haberi de bonis hominibus, idest de hereticis, unde timebat ne dictus Bompetrus eius filius perderet animam. Interrogatus si dictus Bompetrus aliquid dixit de hoc, respondit non. Item dixit quod modo sunt septem anni vel circa, quod ipse erat Bononie, in capella Sancti Martini de Aposa, sub porticu domus quondam Iuliani Virtutis, et quidam nomine Honebene de Mantua, credens hereticorum, dicebat quod heretici faciebant virtutes et miracula, et dictus testis dixit quod audiverat quod Mantue fuerunt combusti quidam heretici et apparuerunt magna luminaria super eis et fecerant miracula et virtutes Interrogatus si credebat ita esse, respondit quod sic, quia bene credebat quod heretici facerent virtutes et miracula. Item dicit quod postquam fuit cruce signatus, libenter vidisset hereticos et libenter invenisset eos si potuisset. Item dixit quod Iordaninus et Benata eius uxor consueverunt esse credentes hereticorum, quod sit ex eo quia ipsi frequenter manifestaverunt se dicto testi, quod habebant fidem et credenciam hereticorum. Et dictus testis manifestabat se eis, et hoc fuit Bononie, eo tempore quo Galvanus fuit captus. Item sit ex eo quia audivit a Galvano heretico, qui fuit combustus Bononie, quod ipse Galvanus reposuit res suas penes dictum Iordaninum et dedit ei in salvamento, scilicet lectum et pannos et cultram et linteamina. Item dicit quod Manuel de Mutina hospitator consuevit esse credens hereticorum, quod sit ex eo quia dictus Manuel venit Bononiam et duxit secum Galvanum hereticum, ut daret  onsolamentum cuidam muratori de Mutina, cuius nomen ignorat. Item dixit quod possunt esse duodecim anni vel circa, quod ipse Iulianus ivit ad standum Paduam, et antequam iret, Iohannes bursarius venit ad standum Bononiam, et ipse testis et dictus Iohannes locuti sunt mutuo de fide et vita hereticorum, et dictus Iohannes confortabat dictum testem, dicendo: \"Filii filii, si tu habuisti brigam et tribulationem ab inquisitoribus, porta in paciencia, quia habebis magnum meritum a Deo, quia ego eciam habui magnam tribulationem et tamen substineo in paciencia\"; et ambo tunc ipse testis et dictus Iohannes manifestabant se mutuo, quod haberent fidem et credenciam hereticorum. Et predicta fuerunt postquam ipse Iohannes fuit absolutus a fratre Florio  inquisitore, ultima vice, et postquam ipse testis fuit cruce signatus. Item dicit quod semel dictus Galvanus hereticus duxit dictum testem ad terram de Chasi, ad domum cuiusdam mulieris, que vocabatur Bolnexe, quam dictus Galvanus dicebat esse credentem  hereticorum, et dictus Galvanus fuit receptatus in domo dicte Bolnexe per ipsam Bolnexe. Et dictus testis ivit ad aliud hospicium et dictus Galvanus remansit in dicta domo, et dictus testis rediit postea Bononiam sine dicto Galvano. Item dicit quod audivit a dicto Galvano heretico quod uxor Alesandri Bochaderospo fuit consolata, secundum morem hereticorum, et hoc eciam audivit a Divicia, filia dicti Alesandri, et predicta tacuit scienter in alio dicto suo, facto coram dicto inquisitore.\n(S.N.) Ego Albertus quondam Carbonis, imperiali auctoritate et dicti inquisitoris notarius, predictis affui et ea, de ipsius inquisitoris mandato, publice scripsi ss.ss.\n</10989a53-bf4d-4cff-bee5-9970e78699d6>\n<53fb5bbd-60bc-40c3-b8b9-da1ca945dadc>\n\nDie decimo septimo mensis madii.\nBenichaxa Martini nunctius, cappelle Sancti Thome de Merchato, civitatis Bononie, et nunctius iuratus fratris Guidonis Vicentini, inquisitoris heretice pravitatis in provincia Lombardie et marchia Ianuensi, coram dicto inquisitore constitutus, iuravit de veritate dicenda. Et dixit suo sacramento quod, cum ipse frater Guido inquisitor faceret legi et publicari sententias suas latas contra Bompetrum et Iulianum bursarios, condempnatos de crimine heresis et relictos iuditio seculari, et legerentur dicte sententie et publicarentur de mandato dicti inquisitoris in ecclesia Sancti Martini de Aposa, quando missa maior dicebatur, post  evangelium, coram populo, dominus Paulus Trintinellus, capelle Sancti Martini predicti, detraxit dictis sentenciis ipsius inquisitoris et officio inquisitionis et ipsi inquisitori et fratribus predicatoribus, et favorem dedit hereticis et credentibus hereticorum patenter et manifeste, dicendo quod illud quod fiebat et factum erat de  predictis Iuliano et Bompetro erat malum opus, et quod inquisitor poterat facere scribi illa que volebat, et quod ipse non daret de illis scripturis unam fabam. Et dominus Pax de Saliceto, qui erat presens, dixit dicto domino Paulo Trintinello: \"Vos male dicitis et estis excomunicatus propter verba que dicitis\"; et dictus dominus Paulus respondit: \"Inquisitor non potest excomunicare, nec credo quod excomunicatio eius valeat aliquid\". Et dicebat quod dictus Bompetrus fuerat bonus homo et quod iniuste erat condempnatus et quod magnum peccatum erat factum de eo et magnum peccatum erat exheredare filios dicti Bompetri et destruere familiam suam. Iterum dicebat quod illi fratres de Carmelo, qui morantur in dicto loco Sancti Martini, fuerant viles et miseri, quia dictus Bompetrus dabat eis vinum pro sacrificio et ipsi non deffenderunt eum nec excusaverunt eum, nec iuverunt ipsum Bompetrum. Et plura verba dixit in preiudicium officii inquisitionis et in favorem dicti Bompetri, et predicta dixit coram multis, presentibus et audientibus dicto teste et dicto domino Pace de Saliceto, Nascimbene Adelardi, nunctio dicti inquisitoris, et Alberto Carbonis, notario dicti inquisitoris, qui legebat dictas sententias.\nActum Bononie, in loco fratrum predicatorum, in domo officii inquisitionis, presentibus Millanino de Mediolano et Nascimbene Adelardi, testibus vochatis.\n(S.N.) Ego Albertus quondam Carbonis, imperiali auctoritate notarius et dicti inquisitoris notarius, predicta, de eius mandato, publice scripsi ss.ss.\n </53fb5bbd-60bc-40c3-b8b9-da1ca945dadc>\n<9b6e4311-7c6e-4f6f-9096-255559e4de54>\n\nEodem die, loco et testibus.\nNascimbene Adelardi de Bononia, nunctius iuratus fratris Guidonis Vicentini, inquisitoris heretice pravitatis in provincia Lombardie et marchia Ianuensi, constitutus coram dicto inquisitore iuravit de veritate dicenda, et dixit suo sacramento, quod cum ipse frater Guido inquisitor faceret legi et publicari sententias suas latas contra Bompetrum et Iulianum bursarios, condempnatos de crimine heresis et relictos iuditio seculari, et legerentur dicte sentencie et publicarentur de mandato dicti inquisitoris in ecclesia Sancti Martini de Aposa, quando missa maior dicebatur, post evangelium, coram populo, dominus Paulus Trintinellus, cappelle Sancti Martini predicti, detrasit dictis sententiis ipsius inquisitoris, et officio inquisitionis et ipsi inquisitori et fratribus predicatoribus, et favorem dedit hereticis et credentibus hereticorum patenter et manifeste, dicendo quod illud quod fiebat et factum erat de predictis Iuliano et Bompetro erat malum opus et quod inquisitor poterat facere scribi illa que volebat, et quod ipse non daret de illis scripturis unam fabam. Et dominus Pax de Saliceto, qui erat presens, dixit dicto domino Paulo Trintinello: \"Vos male dicitis et estis excomunicatus propter verba que dicitis\", et dictus dominus Paulus respondit: \"Inquisitor non potest excomunicare, nec credo quod excomunicatio eius valeat aliquid\". Et dicebat quod dictus Bompetrus fuerat bonus homo et quod iniuste erat condempnatus et quod magnum peccatum erat factum de eo, et magnum peccatum erat exheredare filios dicti Bompetri et destruere familiam suam. Iterum dicebat quod illi fratres de Carmelo, qui morantur in dicto loco Sancti Martini, fuerant viles et miseri, quia dictus Bompetrus dabat eis vinum pro sacrificio et ipsi non  deffenderunt eum nec excusaverunt eum, nec iuveiunt ipsum Bompetrum, et plura verba dixit in preiudicium officii inquisitionis et in favorem dicti Bompetri. Et predicta dixit coram multis, presentibus et audientibus dicto teste et dicto domino Pace de Saliceto,  Benichasa Martini, nunctio dicti inquisitoris, et Alberto Carbonis, notario dicti inquisitoris, qui legebat dictas sentencias.\n(S.N.) Ego Albertus Carbonis, imperiali auctoritate notarius et dicti inquisitoris notarius, scripsi ss.ss. \n</9b6e4311-7c6e-4f6f-9096-255559e4de54>\n<d5a7e29d-2acb-4de3-b7c7-f054b361152c>\n\nMillesimo ducentesimo nonagesimo nono, indictione duodecima, die decimo octavo madii.\nDominus Pax de Saliceto, capelle Sancti Martini de Aposa, iuratus comparuit coram fratre Guidone Vicentino, inquisitore heretice pravitatis in provincia Lombardie et marchia Ianuensi, a sede appostolica deputato, et suo sacramento dixit quod die dominico proximo ellapso, cum sentencie dicti inquisitoris legerentur in dicta ecclesia, hora misse, et eciam postquam fuerunt lecte, dominus Paulus Trintinellus dicebat verba inordinata in preiudicium dictarum sententiarum et officii inquisitionis, et in favorem Bompetri, condempnati per dictum inquisitorem de crimine heresis, dicendo quod iniusticia et magnum peccatum erat factum de Bompetro et quod fuerat bonus homo et quod erat factum causa accipiendi peccuniam ab eo et quod peccatum erat exheredare filios et familiam suam. Et dictus testis dixit ei: \"Domine Paule, male dicitis, vos estis propter verba ista  excomunicatus\"; et ipse dominus Paulus dixit: \"De tali excomunicatione non curo\"; et ipse testis dixit ei: \"Cavete vobis, quia si inquisitor mitteret pro vobis et condempnaret vos, opporteret vos solvere\"; et ipse dominus Paulus dixit: \"Non curo de hoc nec timeo\"; et multa verba in quibus detraxit officio inquisionis et favebat dicto Bompetro. Et ipse testis multum reprehendebat eum et disputabat cum eo, presente dicto teste et audiente, et presentibus domino Bonandrea mer\u00e7ario de dicta cappella, qui reprehendebat dictum dominum Paulum similiter, et presentibus Paulo de Cha\u00e7ano notario cappelle predicte, Alberto Carbonis, Nascimbene Adelardi, et presentibus fratre Iohanne Tencha, fratre Iohanne  Bergognono et aliis fratribus de ordine de Carmelo. Dicit tamen ipse testis quod dixit dicto domino Paulo: \"Dictus Bompetrus dixit in arenga communis Bononie, quod ipse non fuerat credens hereticorum a viginti annis citra, et confessus fuit, presente ipso teste, quod habuerat fidem hereticorum et quod fuerat instructus in eorum fide per parentes suos\". Et tunc dictus dominus Paulus propter verba ista et eciam quia timebat de condempnatione, ut credit ipse dominus Pax, ipse dominus Paulus temperavit se a verbis predictis, dicendo: \"Quod iret in male fortuna ipse Bompetrus, et ego me muto\". Item dixit quod Salvittus quondam  Salvitti de Saliceto, cappelle predicte, multum detraxit dictis sentenciis inquisitoris et antequam essent late per inquisitorem multum deffendebat et conmendabat dictum Bompetrum, dicendo quod erat bonus homo et quod inquisitor et fratres erant magis heretici quam ipse Bompetrus. Et cum ipse testis reprehenderet eum et diceret: \"Tu es excomunicatus\", respondebat ipse Salvittus: \"Ego non curo de sua excomunicatione, nec unquam ibo ad inquisitorem, causa accipiendi de hoc penitenciam\"; et dixit multa verba conminatoria contra inquisitorem, in periculum persone inquisitoris. Item dixit quod Blaxius eius gener, filius domini Dominici Maglavache, et Benvenutus Magnani, capelle Sancte Marie de Mascarella, et Bondominicus Benintendi, capelle Sancti Martini predicti, dixerunt multa verba inordinata in favorem dicti  Bompetri et contra officium inquisitionis, quando dictus inquisitor habebat dictum Bompetrum in carcere et procedebat contra eum. Dicebant enim predicti quod dictus Bompetrus erat bonus homo et quod inquisitor eum tenebat, causa accipiendi peccuniam ab eo Bompetro et plura alia verba in preiudicium officii inquisitionis et in favorem dicti Bompetri. Et hoc fuit pluries in trivio illorum de Saliceto, presentibus Matheo et Ri\u00e7ardo, fratribus ipsius testis et aliis multis, quos nominare nexit.\nActum Bononie, in loco fratrum predicatorum, in domo officii inquisitionis, presentibus domino Guidone Bontalenti notario, Nascimbene Adelardi et Beninchaxa Martini, testibus vochatis.\n(S.N.) Ego Albertus Carbonis, imperiali auctoritate notarius et dicti inquisitoris notarius, presens fui et publice scripsi ss.ss.\n</d5a7e29d-2acb-4de3-b7c7-f054b361152c>\n<9f3cb23e-caa2-4e5e-9e7b-20f80ace1f33>\n\nMillesimo ducentesimo nonagesimo nono, indictione duodecima, die decimo octavo maii.\nDominus Paulus Trintinelli, capelle Sancti Martini de Apoxa, in presentia domini fratris Guidonis Vicentini, ordinis  predicatorum, inquisitoris heretice pravitatis, per sanctam Romanam Ecclesiam constituti in provintia Lombardie, marchia Ianuensi et civitate Bononie constitutus, renuit iurare precepta sancte Romane Ecclesie et ipsius domini fratris Guidonis. Item post hec, dominus Paulus Trintinellus predictus, in presentia dicti fratris Guidonis inquisitoris constitutus, qui citatus fuit, iuravit precepta dicti domini fratris Guidonis inquisitoris et sancte Romane Ecclesie et dicere veritatem.\nActa fuerunt hec Bononie, in loco fratrum predicatorum, in domo officii inquisitionis, presentibus domino Iacobino de Medicina notario, Alberto Carbonis notario et Milanino de Mediolano, testibus vocatis.\n(S.N.) Ego Guido Bontalenti, imperiali autoritate et dicti domini fratris Guidonis inquisitoris notarius, predicta omnia, dict domini inquisitoris mandato, scripsi et publicavi.\n</9f3cb23e-caa2-4e5e-9e7b-20f80ace1f33>\n<21b14567-2dad-4c7b-9419-635dd329ab91>\n\nDie decimo nono mensis madii.\n\u00c7acharias , filius Zannis Bondi Balbi de Sancta Agata, committatus Bononie, constitutus coram fratre Guidone Vicentino, inquisitore heretice pravitatis in provincia Lombardie et marchia Ianuensi, a sede appostolica deputato, in iuditio, et abiuravi omnem heresim, fidem et credenciam hereticorum, et iuravit  mandata sancte Romane Ecclesie et dicti inquisitoris et dicere puram et meram veritatem, tan de se quam de aliis, qui peccarent vel eciam peccavissent in crimine heresis vel circa ipsum crimem. Interrogatus a dicto inquisitore si Ecclesia Romana et dominus papa potest sibi precipere quod non teneat illam viam et illum modum vivendi quem tenet, scilicet quia tenet illam viam illorum qui dicuntur appostoli, quam viam reprobavit dominus papa et Ecclesia Romana, noluit respondere simpliciter, set sub condictione, et cum duplicitate, dicendo quod tenetur obedire domino pape et Ecclesie Romane in hiis, que sunt secundum Deum. Interrogatus si vult dimittere viam istam et modum vivendi, quem tenuit, ut dicit, novem annis, respondit quod vult ire peregrinus per mundum et pauper. Interrogatus quis est status maioris perfectionis vel status ille quem tenet, aut status quem tenuit sanctus Augustinus, sanctus Ambroxius, sanctus Gregorius, et sanctus Bernardus, respondit quod Ecclesia Dei fuit in maiori perfectione ab appostolis usque ad sanctum Silvestrum, quia stetit in paupertate, quam a sancto Silvestro citra, quia habuit di vicias. Unde credit tenere illam viam quam tenuit Ecclesia primitiva, que fuit in statu perfectionis usque ad sanctum Silvestrum, et a sancto Silvestro citra ipsa Ecclesia  fuit in statu sanctitatis, set non perfectionis sicut erat prius. Interrogatus si papa Romanus, qui est modo, habet tantam auctoritatem quantam habuit sanctus Petrus, respondit sic. Interrogatus si sanctus Petrus viveret et preciperet ei quod dimitteret statum quem tenet, si ipse dimiteret, noluit respondere simpliciter, nec absolute, set cum duplicitatibus. Interrogatus si habet auctoritatem predicandi et si potest predicare, licet non sit ei officium conmissum, noluit respondere absolute, set credit quod posset dicere predicando bona verba. Interrogatus si homo potest tangere mulierem, que non sit uxor sua, et mulier hominem, qui non sit vir suus, et contractare se mutuo et tangere in locis impudicis ad nudum et hoc possit fieri sine peccato, respondit quod credit quod homo et mulier, que non sint in matrimonio, et homo cum homine et mulier cum muliere, possunt se contractare et tangere mutuo ad nudum in locis impudicis et in aliis partibus corporis, quod potest esse sine peccato, talis potest esse intentio si est in perfectione. Et non videbatur in verbis suis quod tales tactus impudici et carnales essent cum peccato, set possent exerceri sine peccato in homine perfecto, ut dicebat. Interrogatus si tactus isti impudici et carnales sunt meritorii vel demeritorii, noluit respondere simpliciter set dixit bene quod non sunt cum peccato mortali et possunt exerceri sine peccato. Actum Bononie, in loco fratrum predicatorum, in domo officii inquisitionis, presentibus fratre Homobono Bononiensi, ordinis predicatorum, Nascimbene Adelardi, Bergamino de Pergamo, Lapo Cultri, et Beninchaxa Martini, testibus vochatis. (S.N.) Ego Albertus quondam Carbonis, imperiali auctoritate et dicti fratris Guidonis mquisitoris notarius, predicta omnia, de mandato ipsius inquisitoris, publice scripsi ss.ss.\n</21b14567-2dad-4c7b-9419-635dd329ab91>\n<019c6867-6681-49e6-ade9-3372cda50847>\n\nDie vigesimo madii.\nMeglore, filia Iuliani, cappelle Sancti Dominici, que moratur iuxta cimiterium, sponte comparait et iuravit coram fratre Homobono Bononiensi, viccario fratris Guidonis Vicentini, inquisitoris heretice pravitatis in provincia Lombardie et marchia Ianuensi, et dixit suo sacramento quod die qua condempnati fuerant Bompetrus et Iulianus et relicti brachio seculari, quedam mulier, nomine Saviabona, que vendit infulas et bragherias sub porticu arengherie palacii communis Bononie, dicebat clamando alta voce contra populum, quod fratres faciebant talia de ipso Bompetro quod digni essent comburri fratres, et Sanctus Dominicus, nisi essent picture sanctorum, et quod hoc faciebant ut auferrent dicto Bompetro peccuniam, et malum fuerat quicquid factum fuerat de ipso Bompetro, et multa mala verba in preiudicium officii inquisitionis et in favorem dicti Bompetri, ellevando se contra dictam testem, et hec verba dixit coram multis, et multi traserunt ad illa verba, et hec omnia audivit ipsa testis, et Iacobus Rolanducii et multi alii, quos nexit nominare, in dicto loco et sub dicta  arengheria, et predicta non dixit hodio vel amore.\nActum Bononie, in ecclesia Sancti Dominici, presentibus Lapo Cultri et Benichaxa Martini, testibus vocatis. \n (S.N.) Ego Albertus quondam Carbonis, imperiali auctoritate notarius et dicti inquisitoris notarius, predicta, de ipsius inquisitoris mandato, publice scripsi ss.ss.\n</019c6867-6681-49e6-ade9-3372cda50847>\n<d1fd81fa-d754-4d0a-b0f0-f0811793b527>\n\nAnno Domini millesimo ducentesimo nonagesimo nono, indictione duodecima, die vigesima maii.\nAlbertus Carbonis notarius, coram domino fratre Guidone Vicentino, ordinis predicatorum, inquisitore heretice pravitatis, per sanctam Romanam Ecclesiam constituto in provintia Lombardie, marchia Ianuensi et civitate Bononie, testis iuratus de  veritate dicenda, dixit suo sacramento quod die dominico decimo septimo madii, cum ipse testis legisset et publicasset sententias latas per dictum inquisitorem contra Bonpetrum et Iulianum,  condempnatos de crimine heresis, in ecclesia Sancti Martini de Apoxa, in missa, ser Paulus Trintinelli de capella Sancti Martini predicti, contradixit et detraxit dictis sententiis et dixit verba in  preiudicium officii inquisitionis et in favorem dicti Bompetri, dicendo quod illud quod fiebat et factum erat de dicto Bompetro erat malum opus et quod inquisitor poterat facere scribi ea que volebat et quod ipse dominus Paulus non daret de illis scripturis quidquam. Et tunc dominus Pax de Saliceto, qui erat ibi presens, dixit domino Paulo: \"Vos male dicitis et incurritis  excomunicationem propter hec verba que dicitis\". Et ipse dominus Paulus respondit: \"Inquisitor non potest excomunicare, nec credo quod eius excomunicatio valeat aliquid\". Et dicebat ipse dominus Paulus quod ipse Bompetrus fuerat bonus homo et quod iniuste fuerat condempnatus et quod magnum pecatum factum fuerat de eo et magnum pecatum erat exheredare filios dicti Bompetri. Dicebat etiam quod illi fratres de Carmelo, qui morantur in dicto loco Sancti Martini, fuerant viles homines, quia dictus Bompetrus dabat eis vinum pro sacrificio et ipsi non defendebant nec iuverunt ipsum, et plura verba huiusmodi in favorem dicti Bompetri et in preiudicium officii.\n(S.N.) Ego Guido Bontalenti, imperiali autori tate et dicti domini fratris Guidonis inquisitoris notarius, predicta omnia, de ipsius mandato, scripsi et publicavi. \n</d1fd81fa-d754-4d0a-b0f0-f0811793b527>\n<4c29ac2f-8747-4562-863c-8b266c4fd9a7>\n\nAnno Domini millesimo ducentesimo nonagesimo nono, indictione duodecima, die vigesima maii.\nDominus Paulus Trintinelli capelle Sancti Martini de Apoxa, conparuit coram domino fratre Guidone Vicentino, inquisitore heretice pravitatis in provintia Lombardie, marchia Ianuensi et civitate Bononie, et dixit suo sacramento quod si aliquid dixit in favorem Bompetri et in preiudicium officii inquisitionis vel inquisitoris et sententiarum suarum, quod totum revocat et dolet et penitet et vult hobedire mandatis dicti inquisitoris et petit misericordiam. Interogatus quid dixit de dicto Bompetro, respondit quod dixit quod dictus Bompetrus erat bonus homo et ita credebat, quando lecte fuerunt sentencie dicti inquisitoris in ecclesia Sancti Martini. Et dixit quod non recordatur se aliud dixisse in preiudicium dictarum sententiarum et dicti inquisitoris. Et dixit quod omnia illa verba que dixerat in favorem dicti Bompetri et in preiudicium dicti inquisitoris et sententiarum eius revocavit in continenti, dicendo quod dignus erat dictus Bompetrus pati penam quam substulit, quia malus homo erat.\n(S.N.) Ego Guido Bontalenti, imperiali autoritate et dicti domini fratris Guidonis inquisitoris notarius, predicta omnia, de ipsius domini inquisitoris mandato, scripsi et publicavi.\n</4c29ac2f-8747-4562-863c-8b266c4fd9a7>\n<c349f21f-7820-48af-a3a2-0f4182757423>\n\nAnno Domini millesimo ducentesimo nonagesimo nono, indictione duodecima, die vigesima maii.\nFrater Iohamnes de burgo Galerie, de ordine carmelitarum, coram domino fratre Guidone Vicentino, inquisitore heretice pravitatis in provintia Lombardie, marchia Ianuensi et civitate Bononie, conparuit et dixit in verbo veritatis quod die dominico decimo septimo maii elapso proxime, cum sententie dicti  inquisitoris fuissent lecte in ecclesia dictorum fratrum Sancti Martini de Apoxa, que erant late contra Bompetrum et Iulianum bursarios, condempnatos de crimine heresis per dictum inquisitorem, ipse testis audivit ser Paulum Trintinelli facientem rumorem et clamantem et dicentem verba inordinata, que verba non potuit  intelligere propter loci distanciam, tamen audivit a quodam fratre quod ipse ser Paulus dixit verba in favorem dicti Bompetri et in preiudicium dicti inquisitoris. Interrogatus a quo audivit, respondit a fratre Albertino de Apoxa dicti ordinis. Interrogatus de condictione dicti ser Pauli, respondit quod consuevit esse magnus fenerator et publicus, et filii faciunt usuram publice, et aliud nescit de predictis. Quam testificationem fecit in domo inquisitionis, sita intra claustra loci fratrum predicatorum, Bononie, in presentia fratris Symonis de Mediolano, ordinis predicatorum, et Bergamini de Pergamo, testium.\n(S.N.) Ego Guido Bontalenti, imperiali autoritate et dicti domini fratris Guidonis inquisitoris notarius, predicta omnia, de ipsius mandato, scripsi et publicavi.\n</c349f21f-7820-48af-a3a2-0f4182757423>\n<67eaf9ae-693c-4635-99c6-0968942a72e9>\n\nAnno Domini millesimo ducentesimo nonagesimo nono, indinone duodecima, die vigesima maii.\nFrater Iohamnes Anglicus, de ordine fratrum de Carmelo, coram domino fratre Guidone Vicentino, inquisitore heretice pravitatis in provintia Lombardie, marchia Ianuensi et civitate Bononie, citatus conparuit, et dixit in verbo veritatis quod die dominico decimo septimo maii, cum sententie dicti inquisitoris lecte fuerant in ecclesia Sancti Martini de Apoxa, ipse testis audivit ser Paulum Trintinelli dicentem verba inordinata in favorem filii dicti Bompetri, videlicet, ut sibi videbatur, quod malum erat si acciperent bona filii dicti Bompetri et darent fratribus, et aliud non audivit, quia tunc temporis, quando dictus ser Paulus dicebat illa verba, ipse testis dicebat notario qui legerat sententias nomina fratrum qui adfuerant sententiis quando lecte fuerunt. Interrogatus de condicione dicti ser Pauli, respondit quod est publicus usurarius. Quam testificationem fecit in domo inquisitionis, sita intra claustra loci fratrum predicatorum, Bononie, in presentia fratris Symonis de Mediolano, ordinis predicatorum, et Bergamini de Pergamo, testium.\n(S.N.) Ego Guido Bontalenti, imperiali autoritate et dicti domini fratris Guidonis inquisitoris notarius, predicta omnia, de ipsius mandato, scripsi et publicavi.\n</67eaf9ae-693c-4635-99c6-0968942a72e9>\n<dbd1b111-daf8-4d52-83a5-4dbe06d6e02b>\n\nAnno Domini millesimo ducentesimo nonagesimo nono,  indicione duodecima, die vigesima maii.\nFrater Albertinus, filius domini Petri Pacis, de ordine  carmelitarum, coram domino fratre Guidone Vicentino, ordinis predicatorum, inquisitore heretice pravitatis in provintia Lombardie, marchia Ianuensi et civitate Bononie, citatus conparuit et dixit in verbo veritatis quod die dominico decimo septimo maii, cum legerentur, in ecclesia Sancti Martini de Apoxa, sententie inquisitoris late contra Bompetrum et Iulianum bursarios, condempnatos de crimine heresis, et legerentur in vulgari ita quod poterant bene intelligi, ipse testis audivit ser Paulum Trintinelli murmurantem et detrahentem dictis sententiis et clamantem alta voce et facientem truffas et derisiones de dictis sentenciis et dicentem quod nichil valebant dicte sententie et dicentem quod dictus  Bompetrus nichil fecerat vel dixerat propter quod deberet condempnari et quod fuit bonus homo et quod dabat vinum pro sacrificio fratribus de Carmelo et quod inquisitor volebat accipere dicto Bompetro bona sua sibi, ut daret sibi et fratribus suis et quod ipse Paulus libentius expoliaret altare beati Petri, quam expoliaret filium dicti Bompetri de bonis paternis. Item dixit ipse testis quod, cum frater Iacobus de Tuschis, de dicto ordine carmelitarum, esset paratus in missa, et lectis dictis sententiis, denuntiaret, de mandato dicti inquisitoris, omnes illas personas excomunicatas, que aliquod impedimentum prestiterant dicto inquisitori et officio suo et sententiis suis, verbo vel facto, et que faverant dictis Bompetro et Iuliano, dictus ser Paulus respondit et dixit quod dicta excomunicatio nichil valebat et quod non poterat facere inquisitor, et quod ipse cacaret super dictam excomunicationem. Et cum dominus Pax de Saliceto reprehenderet dictum ser Paulum de verbis inordinatis, que dicebat dictus ser Paulus, clamabat dictus ser Paulus et resistebat in tantum quod, nisi dictus ser Pax fuisset moderatus in verbis, secuta fuisset magna turbatio, non solum in verbis, sed in factis, ut ipse testis credit. Et predicta talia verba et plura alia dixit, de quibus non recordatur, in preiudicium officii inquisitoris et sententiarum eius et in favorem dicti Bompetri et Iuliani. Interrogatus qui erant pr\u00e9sentes predictis, respondit dominus Pax de Sali\u00e7eto, dominus Paulus de Ca\u00e7ano, dominus Andreas Cantarellus, Martinus cal\u00e7olarius, Albertus Carbonis notarius et Benincasa, nuntius comunis et dicti inquisitoris, et multi alii, de quorum nominibus non recordatur. Et predicta non dixit odio, amore, precio vel precibus. Quam testificationem deposuit in presentia fratris Symonis domini Bertholi Belondini et fratris Armanni de Ghixleriis, de ordine fratrum predicatorum, testium; in domo inquisitionis, sita Bononie, intra claustra loci fratrum predicatorum.\n(S.N.) Ego Guido Bontalenti, imperiali autoritate et dicti domini fratris Guidonis inquisitoris notarius, predicta omnia, ipsius mandato, scripsi et publicavi.\n</dbd1b111-daf8-4d52-83a5-4dbe06d6e02b>\n<2aa95843-7dd8-4bab-bd0f-b3d19d9523eb>\n\nAnno Domini millesimo ducentesimo nonagesimo nono, indictione duodecima, die vigesima maii.\nFrater Coradinus de Parma, de ordine carmelitarum, testis citatus, coram domino fratre Guidone Vicentino, ordinis predicatorum, inquisitore heretice pravitatis in provintia Lombardie, marchia Ianuensi et civitate Bononie, per sanctam Romanam Ecclesiam constituto, conparuit et dixit in verbo veritatis quod, cum sententie dicti inquisitoris lecte fuissent et legerentur, in ecclesia Sancti Martini de Apoxa, late contra Bonpetrum et Iulianum bursarios, condempnatos de crimine heresis, ipse testis audivit ser Paulum Trintinelli dicentem verba inordinata in favorem dicti Bompetri et in preiudicium officii inquisitionis et inquisitoris et dictarum sententiarum, dicendo quod dictus Bompetrus fuerat bonus homo et quod inquisitor et fratres erant magis heretici quam dictus Bompetrus et quod inquisitor condempnaverat eum pro pecunia et ut sibi acciperet bona sua et quod magnum pecatum et malum opus erat factum de eo Bonpetro et quod erat iniuste condempnatus. Item dixit quod, cum frater Iacobus de Tuschis, de dicto ordine carmelitarum, esset paratus in missa, et lectis dictis sententiis, denuntiaret excomunicatas, de mandato dicti inquisitoris, omnes illas personas, que aliquod impedimentum pararent dictis sententiis et inquisitori, dicto vel facto, et eius officio, et que faverent dicto Bompetro vel Iuliano, dictus ser Paulus respondit quod dicta excomunicatio nichil valebat et quod talem excomunicationem non poterat facere dictus inquisitor, et quod inquisitor et fratres erant magis excomunicati quam dictus Bompetrus. Interrogatus qui erant pr\u00e9sentes predictis, respondit ser Pax de Sali\u00e7eto, frater Albertinus, frater Iohamnes et frater Iohaninus, de dicto ordine, et multi alii, quos non cognoscit. Hanc testificationem dixit et deposuit in presentia Alberti Carbonis notarii et Benincase, nuntii comunis et dicti inquisitoris, in domo inquisitionis, sita Bononie, intra claustra loci fratrum predicatorum.\n(S.N.) Ego Guido Bontalenti, imperiali autoritate et dicti domini fratris Guidonis inquisitoris notarius, predicta omnia, eius mandato, scripsi et publicavi.\n</2aa95843-7dd8-4bab-bd0f-b3d19d9523eb>\n<fad1f6cd-18b6-451d-a116-2c1551e26dfb>\n\nAnno Domini millesimo ducentesimo nonagesimo nono,  indicione duodecima, die vigesimo maii.\nCorbicinus condam Benvenuti de Cagiano, qui nunc moratur Bononie, in capella Sancti Stephani, sponte conparuit coram domino fratre Guidone Vicentino, ordinis predicatorum, inquisitore heretice pravitatis in provintia Lombardie, marchia Ianuensi et civitate Bononie, in iudicio, et iuravit de veritate dicenda. Dixit suo sacramento quod quidam, nomine Re\u00e7evutus basterius et ad dictam artem faciendam moratur in domo Mathey Bu\u00e7\u00e7onis de Rodaldis, qui fuit de Muxello, est homo male fidei et male  oppinionis, quia quod sit ex eo quia ipse Re\u00e7evutus dixit verba  hereticha et que sunt contra fidem catholicam, quia dixit ipse Re\u00e7evutus quod fratres non poterant condempnare vel iudicare aliquos homines, quamvis essent heretici, et dimittere eos iudicio seculari ita quod interficerentur, quia hoc erat pecatum et contra Deum. Et cum dictus testis diceret: \"Quomodo potest hoc esse, quia  Deus vult et ordinavit quod iusticia fieret in terra\"; et dictus Re\u00e7evutus dicebat: \"Non est ita, quia Deus non ordinavit hoc, nec vult quod ita fiat\". Item dicebat ipse Re\u00e7evutus quod si aliquis homo auferret alteri homini mille libras, non tenebatur sibi restituere, sed debebat dare pauperibus, sicud sibi videbatur; et dictus testis respondebat quod non videbatur bonum sibi hoc, et dictus Re\u00e7evutus perseverabat in dicto suo. Item dicebat dictus Re\u00e7evutus quod fratres, sacerdotes et clerici non debebant cantare officium divinum alta voce, sed habere cor ad Deum, et dicere factum suum plane, et videbatur deridere eos quia cantabant alte, et dictus testis respondebat: \"Ymohoc videtur bonum, quia homines audiunt officium et confortantur ex hoc\"; et ipse Re\u00e7evutus respondebat quod homines debebant habere cor contritum et dicere plane. Item dicebat ipse Re\u00e7evutus, quando dictus testis invitabat eum ad eundum ad indulgentias et predicationes, ipse Re\u00e7evutus respondebat: \"Ego nolo venire, nec curo, quia ego melius scio illa que debent dicere et predicare, quam illi qui  predicant\". Item dicebat quod indulgentie, que fiebant tempore isto, nichil valebant. Interrogatus de tempore, loco et presentibus, dixit quod bene sunt tres anni vel circha, in quo tempore conversabatur cum dicto Re\u00e7evuto et laborabat cum eo pluribus amnis, in quo tempore predicta audivit ab eo, et dicit quod predicta audiebat ab eo in statione quam nunc habitat et tunc temporis habitabat dictus Re\u00e7evutus; de presentibus dicit quod non recordatur. Item dixit dictus testis quod notavit dictum Re\u00e7evutum quod, quando ad ecclesiam vadit, quando sacerdos tenet in manibus corpus Christi, non videtur dictus Re\u00e7evutus stare devote sicud alii fideles, nec atendere, sed respicere sursum et in oblico. Item dicit quod audivit dici, tamen non recordatus a quibus, quod dictus Re\u00e7evutus erat alias requisitus et examinatus de fide. Interrogatus quare non manifestavit predicta cicius, respondit quia nesciebat quod esset tam magnum pecatum et periculum ocultare predicta, sed postquam audivit quod erat periculum et pecatum ocultare, tunc venit ad denuntiandum predicta; et predicta non dixit hodio, amore, precio vel precibus. Hanc testificationem fecit et dixit in presentia fratris Grimaldi, domini Pacis de Sali\u00e7eto et fratris Armanni de Ghixleriis, de ordine fratrum predicatorum, in domo inquisitionis, sita intra claustra loci dictorum fratrum Bononie.\n(S.N.) Ego Guido Bontalenti, imperiali autoritate et dicti domini fratris Guidonis inquisitoris notarius, predicta omnia, ipsius mandato, scripsi et publicavi.\n</fad1f6cd-18b6-451d-a116-2c1551e26dfb>\n<f5a44316-40b4-493e-9ac9-2f1ce1bd8dd3>\n\nDie vigesimo primo mensis madii.\nZacharias  f\u00eclius \u00c7anis Bondi Balbi, de Sancta Agata  conmittatus Bononie, constitutus in presencia fratris Guidonis Vicentini, inquisitoris heretice pravitatis in provincia Lombardie et marchia Ianuensi, a sede appostolica deputati, adhuc  confirmavit dictum suum et declarat quod credit quod status suus, quem tenet ipse Zacharias et alii consocii et consimiles sibi, est talis status qualis fuit ille, quem tenuerunt appostoli Christi, scilicet Petrus et Paulus et alii et quod ab appostolis citra non fuerunt aliqui, nec sunt, qui tenuerint ita perfectum statum, sicut ille quem tenet ipse Zacharias et consimiles sibi. Interrogatus de Agustino, Gregorio, dixit quod omnes includit qui possunt nominari, scilicet Gregorium, Agustinum et alios, quos non credit fuisse in statu tante perfectionis, sicud est status ipsius Zacharie, eo quia habuerunt divicias et bona temporalia. Item dicit quod nullus potest prohibere quin teneat statum quem tenet, nec papa nec alius, nec potest ipsum excomunicare ob hoc. Item dicit quod accepit  penitenciam a fratre Martino, de ordine heremitarum, et a sacerdote de Mon\u00e7orgi et a dompno Gregorio, capelano Sancti Stephani, et fuit ab omnibus absolutus, scientibus quod tenebat statum istum quem tenet.\nActum Bononie, in domo officii inquisitionis, iusta ortum fratrum, presentibus fratre Homobono Bononiensi, ordinis predicatorum, domino Guidone Bontalenti, Beninchaxa Martini et Nascimbene Adelardi, testibus. \n (S.N.) Ego Albertus quondam Carbonis, imperiali auctoritate et dicti inquisitoris notarius, predicta, de ipsius inquisitoris mandato, publice scripsi ss.ss.\n</f5a44316-40b4-493e-9ac9-2f1ce1bd8dd3>\n<dd494833-4c2c-450a-b642-a58f95ea94ac>\n\nEodem die.\nBertholinus Blaxii de Man\u00e7olino, cappelle Sancti Senexii, sponte comparuit coram fratre Guidone Vicentino, inquisitore heretice pravitatis in provincia Lombardie ac marchia Ianuensi, et iuravit de veritate dicenda, et dixit suo sacramento quod audivit quendam, nomine Parte specialem de Ugiano h) districtus  Bononie, de cappella Sancte Crucis, seu Sancte Marie de Baroncella, qui moratur in domo quondam domini Guillielmi de  Rombodevinis, dicentem quod papa Bonifacius, qui nunc est papa, non erat papa, nec esse poterat, quia fecerat occidi papam Celestinum, et multa mala dicebat de papa et cardinalibus et de fratribus  predicatoribus et minoribus, dicendo quod erant peiores homines de mundo; et hoc audivit ab eo multis vicibus, iam est unus annus et plus, et predicta audivit ab eo in cappella Sancti  Georgii, in domo in qua tunc morabatur dictus Parte, ipso teste presente et audiente, et presentibus eciam domino Zano de Castello, qui tunc morabatur cum dicto Parte, et nunc eciam moratur cum eo. Presentibus dompro Bonsavere, qui fuit de Favencia et nunc moratur Un\u00e7ole, presentibus domino Thomaxino de Sarzana qui nunc moratur Bononie, in domo heredum de Quatordexe, in capella Sancti Benedicti de Pavanensibus seu Sancti Martini de Chazanimicis Parvis, et presente domino  Nicholao de Rambertis scolari, qui moratur in domo cum dicto domino Thomaxio.\n (S.N.) Ego Albertus quondam Carbonis, imperiali auctoritate et dicti inquisitoris notarius, predicta, de ipsius inquisitoris mandato, publice scripsi ss.ss.\n</dd494833-4c2c-450a-b642-a58f95ea94ac>\n<b7565da9-04d7-4145-845e-2e6098685100>\n\nDie vigexima secunda mensis madii.\nDominus Andalo, filius quondam domini Fabiani de Fabianis, cappelle Santi Bertholi porte Ravenatis, comparuit sponte coram fratre Guidone Vicentino, inquisitore heretice pravitatis in provincia Lombardie et marchia Ianuensi, a sede appostolica deputato, et iuravit de veritate dicenda. Interrogatus si cognoscit aliquem hereticum vel hereticam, vel male loquentem de fide catholica, aut suspectum vel infamatum de heresi, respondit quod magister Graciadeus Mantuani de Mantua, qui moratur in burgo Castri Sancti Petri conmittatus Bononie, est homo male fidei et male opinionis, quod sit ex eo quia ipse testis cognoscit dictum magistrum Graciadeum, et frequenter locutus est ei, et conversatus est cum eo, et dixit quod publica fama est in dicta terra Castri Sancti Petri, quod dictus Graciadeus sit hereticus, quia nunquam vadit ad ecclesiam, nec accipit penitenciam, nec vult videre personas ecclesiasticas, et est publicus usurarius, nec habet uxorem, set tenet quandam amasiam, non comedit nec bibit cum aliis personis, nunquam accipit penitenciam, nec in sanitate, nec in infirmitate. Item dicit quod, quando dicitur missa et levatur corpus Christi et persone currunt ad videndum, dictus Graciadeus non vult videre, nec vadit ad ecclesiam, imo si est prope ecclesiam recedit et fugit. Interrogatus quomodo sit predicta, respondit quia in dicta terra de predictis est publica fama et ipse etiam testis vidit et expertus est plura, sicut quod sit usurarius. Item quod fugiat ecclesiam ne videat corpus Christi, et plura alia. Item dicit dictus testis quod pater dicti Graciadei, qui est de Mantua, cuius nomen nexit, nisi ut supra dixit, venit semel ad dictam terram Castri Sancti Petri, causa visitandi filium suum predictum  Graciadeum, et ipse Graciadeus non libenter vidit eum, nec voluit ei bene facere, cum tamen posset, quia ipse Graciadeus est dives et pater erat pauper, et petebat a dicto filio suo unam vestem, et ipse noluit sibi dare. Unde pater dicti Graciadei conquerebatur de hoc dicto testi, dicens quod Deus puniret adhuc  ipsum  Graciadeum, de peccatis suis, quia ipse Graciadeus erat hereticus et malus homo, et possunt esse bene sex anni, quod predicta audivit ipse testis a patre dicti Graciadei. Item dicit quod dictus Graciadeus fuit infirmus graviter, iam est annus vel circa, et adhuc  non est bene sanus, et tamem noluit accipere penitenciam, et cum dictus testis aliquando dixerit dicto Graciadeo quod deberet dimittere usuras amodo et salvare animam suam, et quod male faciebat quia non scribebat merita usurarum in libris, ita quod posset restituere, ad minus in morte, respondit ipse Graciadeus dicens, quod non curabat et quod libenter vellet quod omnes denarii sui sepelirentur secum in fovea, quando moreretur; et predicta audivit ab eo iam sunt quatuor anni vel circa, in dicta terra. Unde propter predicta et alia, credit ipse testis quod dictus Graciadeus sit magis hreticus quam fidelis et de factis dicti Graciadei sciunt infrascripti vicini sui, scilicet Ghilinus de \u00c7oppis, Matiolus Amadoris, Princivalle Iacomelli, Andriolus beccharius, Guillielmus Bonsaveris, Rubens Perezatti, Fabrucius Guillielmi, Petrucius Mansvixii, Zaninus Raynaldi, et multi alii sui vicini; et predicta non dixit hodio vel amore.\nActum Bononie, in loco fratrum predicatorum, in domo officii inquisitionis, presentibus fratre Homobono Bononiensi, et fratre Iohanne de Broyno, ordinis predicatorum, testibus vocatis.\n(S.N.) Ego Albertus quondam Carbonis, imperiali auctoritate et dicti inquisitoris notarius, predicta omnia de ipsius inquisitoris mandato, scripsi et publicavi.\n</b7565da9-04d7-4145-845e-2e6098685100>\n<fde10dda-ac8c-4e6d-9155-3fa543a33472>\n\nEodem die.\nSaviabona Gerardi Veneciani, cappelle Sancti Iacobi de  Carbonensibus, cytata comparuit coram fratre Homobono Bononiensi, viccario fratris Guidonis Vicentini, ordinis predicatorum, inquisitoris heretice pravitatis in Bononia et provincia Lombardie ac marchia Ianuensi, a sede appostolica deputati, et iuravit mandata sancte Romane Ecclesie et dicti inquisitoris et de veritate dicenda. Dixit suo sacramento quod die qua Bompetrus et Iulianus fuerunt condempnati, dixit ipsa testis: \"Malum habeant fratres, quare non recipiunt eos, ex quo volunt redire ad fidem\". Item dixit quod ipsa Saviabona dixit eo die, ipsa existente sub arengheria comunis: \"Isti fratres predicatores vellent comburri cum Sancto Dominico, nisi essent picture, que sunt in ecclesia\". Et dicebat: \"Fratres conduxerunt me ad paupertatem, propter malum testamentum quod fecerunt fieri\"; et dixit quod predicti non habebant peccuniam, et si habuissent bene evasissent. Item dixit quod malum opus erat illud quod fiebat de predictis Bompetro et Iuliano, et peccatum magnum erat, quia Bompetrus petebat corpus Christi; et isti fratres fecerunt malum testamentum pro me.\nActum Bononie, in ecclesia Sancti Dominici, presentibus fratre Albrico de Strata Maiori, ordinis predicatorum, et Beninchasa Martini, nunctio dicti inquisitoris, testibus vochatis.\n(S.N.) Ego Albeitus quondam Carbonis, imperiali auctoritate et dicti inquisitoris notarius, predicta, de ipsius mandato, scripsi et publicavi.\n</fde10dda-ac8c-4e6d-9155-3fa543a33472>\n<16a78fb1-0d18-4613-be84-da70f62e5d45>\n\nDie vigesima quinta mensis madii.\nZacharias, filius Zannis Bondi Balbi de Santa Agata, conmittatus Bononie, constitutus coram fratre Guidone Vicentino, inquisitore pravitatis heretice in provincia Lombardie et marchia Ianuensi, a sede appostolica deputato, in iuditio revocavit omnes errores, quos supra fuerat confessus in iuditio coram dicto inquisitore, dicens quod dolet et penitet de hiis que dixit, asserens et affirmans quod dominus papa et Ecclesia Romana bene potuit et potest excomunicare omnes illas personas, que tenent statum illorum, qui se appellant appostolos, et precipere et prohibere quod dimittant statum illum tanquam illicitum, et confitetur ipse Zacharias quod fuit usque nunc in malo statu et in mala vita, et quod fuit et est excomunicatus, quia non obedivit mandatis domini pape et Ecclesie Romane. Item confitetur quod sanctus Gregorius papa et sanctus Augustinus, fuerunt in maiori perfectione, quam sit ipse, et alii conscimiles sibi. Item confitetur quod Ecclesia Romana et sanctus Silvester non perdidit perfectionem suam, ex eo quod recepit bona temporalia a Constantino. Item confitetur quod tractare et tangere mulierem, que non sit uxor sua, et maxime in locis impudicis ad nudum, est peccatum grave et mortale et eodem modo est si mulier tangat virum et contractet in locis impudicis. Item confitetur quod non licet sibi, nec aliis sociis suis, vivere de ellimosinis, quia non laborant nec merentur, quare debeant sic vivere. Item dicit quod renunctiat illi statui et illi modo vivendi, quem tenuit iam per novem annos vel circa, et dicit quod non credit illum statum esse status perfectionis, nec etiam salvationis. Et abiuravit omnes errores predictos et quos fuit confessus in aliis dictis suis et abiuravit vitam, statum et modum vivendi illorum, qui appellantur appostoli sive pauperes Christi, quorum status et vita est reprobata et prohibita a sancta Romana Ecclesia et dicit quod nunquam tenebit statum et vitam predictam, et vivet de labore suo, et predicta promittit suo sacramento et sub omni pena, quam dictus inquisitor vellet sibi imponere. Et dicit quod est paratus recipere omnem penitenciam pro culpis conmissis et erroribus predictis ad arbitrium dicti inquisitoris et faciet de predictis omnem cautionem, quam poterit.\nActum Bononie, in loco fratrum predicatorum, in domo officii inquisitionis, presentibus fratre Homobono Bononiensi, ordinis predicatorum, domino Guidone Bontalenti notario, Millanino de Mediolano, Beninchaxa Martini, Lapo Cultri et Nascimbene Adelardi, testibus vochatis.\n(S.N.) Ego Albertus quondam Carbonis, imperiali auctoritate et dicti inquisitoris notarius, predicta omnia, de ipsius inquisitoris mandato, scripsi et publicavi.\n</16a78fb1-0d18-4613-be84-da70f62e5d45>\n<24a29701-ec2a-40e7-952b-8e8190fd4c9c>\n\nAnno Domini millesimo ducentesimo nonagesimo nono,  indicione duodecima, die vigesimo octavo maii.\nMagister Gratiadeus, qui fuit de Mantua et moratur in civitate Bononie sive in Castro Sancti Petri, Bononiensis diocesis, et fuit filius Mantuani de Mantua, cytatus conparuit in iudicio coram fratre Guidone Vicentino, ordinis predicatorum, inquisitore heretice pravit\u00e0 Js in Lombardia, marchia Ianuensi et civitate Bononie, et abiuravit omnem heresim, fidem et credentiam hereticorum et iuravit mandata sancte Romane Ecclesie et dicti inquisitoris et dicere puram et meram veritatem, tam de se quam de aliis, vivis ac defuntis, qui peccarent vel etiam peccavissent in crimine heresis vel circha ipsum crimen. Interogatus si cognoscit vel unquam cognovit aliquem hereticum vel hereticam, credentem, fautorem, defensorem vel receptatorem hereticorum vel male loquentem de fide catholica aut infamatum vel suspectum de heresi, respondit quod numquam vidit aliquem hereticum vel hereticam, nec ei locutus fuit, nec cognoscit nec cognovit, nisi aliquos, quos vidit conburi Mantue, iam sunt plures anni, et etiam Bonpetrum et Iulianum, quos vidit conburi in civitate Bononie, quos numquam viderat ante, nec habuerat eorum noticiam. Interrogatus si accepit penitentiam, postquam habitavit Bononie vel in districtu eius, respondit quod accepit penitentiam pluribus vicibus et maxime a dompno Anthonio, presbitero Sancti Petri monasterii Muxiglani, et dicit quod ipse don Anthonius absolvit ipsum testem ab omnibus pecatis suis excepto quod non absolvit eum ab usuris et male ablatis quia habebat et habet ipse testis, qui confitetur se fuisse et esse usurarium. Interogatus si illa mulier quam tenet est uxor sua, respondit quod sic, et primo fuit amica sua et desponsavit eam iam sunt duo anni vel tres et tunc quando desponsavit eam fecit sibi dotes et instrumentum dotis fecit Palamidexius condam Alberti de Castro Sancti Petri, et dixit quod habet fidem veram et fidem Christianam et sancte Ecclesie Romane. Interrogatus si Deus fecit muschas, pullices et buffones, respondit quod nescit.\nDictus inquisitor statuit terminum dicto magistro Gratiadeo quod usque cras per totam diem debeat meliorare dictum suum et dare suspectos si quos  vult; qui respondit nullum velle dare, quamvis multos habeat qui eum habent hodio. Item dictus inquisitor mandavit ei quod hinc ad dictum terminum debeat dare sibi unam securitatem de quingentis libris bononinorum.\nHec omnia acta sunt in presentia fratris Otto de Foro Iulii et fratris Martini Yspani, ordinis predicatorum, et Alberti Carbonis notarii, testium; Bononie, in domo inquisitionis, sita intra claustra loci fratrum predicatorum.\n(S.N.) Ego Guido Bontalenti, imperiali autoritate et dicti domini fratris Guidonis inquisitoris notarius, predicta omnia, ipsius mandato, scripsi et publicavi.\n</24a29701-ec2a-40e7-952b-8e8190fd4c9c>\n<acaed285-8041-47b5-a00a-9f7bb622e16f>\n\nAnno Domini millesimo ducentesimo nonagesimo nono, indictione duodecima, die ultima mensis maii.\nDominus Parte specialis condam Merchati de U\u00e7iano, qui nunc moratur in capella Sancte Crucis, citatus coram domino fratre Guidone Vicentino, ordinis predicatorum, inquisitore  heretice pravitatis in Lombardia, marchia Ianuensi et civitate Bononie, conparuit et abiuravit omnem heresim, fidem et credentiam  hereticorum, iuravitque mandata dicti domini inquisitoris et sancte Romane Ecclesie et dicere veritatem puram et meram, tam de se quam de aliis, vivis ac defuntis, qui peccarent vel peccassent in crimine heresis vel circa ipsum crimen. Interrogatus si cognoscit aliquem hereticum vel hereticam, credentem, fautorem, defensorem vel receptatorem hereticorum vel male loquentem de fide catholica, aut infamatum vel suspectum de heresi, item si dixit quod dominus papa Bonifacius octavus non esset papa vel quod non posset esse vel quod fecit occidi papam Celestinum vel si dixit aliqua alia mala de papa et cardinalibus, dicendo quod  essent peiores homines de mundo, respondit de omnibus quod non; dixit tamen quod predicta audivit dici a pluribus personis in statione sua et pluribus vicibus, postquam illi de Columpna condempnati fuerunt. Interogatus a quibus audivit predicta, respondit quod non recordatur.\nDictus inquisitor statuit terminum dicto domino Parti quod hodie vel cras per totam diem debeat meliorare dictum suum si vult et dare suspectos si quos habet et dare vult. Qui respondit se nullum suspectum habere et nullum velle dare. Item mandavit ei quod ad dictum terminum det sibi unam securitatem de ducentis libris imperialium de stando et parendo mandatis ipsius.\nHec omnia acta sunt Bononie, in domo inquisitionis, sita intra claustra loci fratrum predicatorum, presentibus fratribus Oddoardo et Mathiolo, de ordine fratrum predicatorum, testibus.\n(S.N.) Ego Guido Bontalenti, imperiali autoritate et dicti domini fratris Guidonis inquisitoris notarius, predicta omnia, ipsius mandato, scripsi et publicavi.\n</acaed285-8041-47b5-a00a-9f7bb622e16f>\n<d2d519c9-b7c1-42e3-8226-745defd2c682>\n\nAnno Domini millesimo ducentesimo nonagesimo nono, indinone duodecima, die ultima mensis maii.\nDominus Avantius condam Ferarini de Funi, comitatus Bononie, qui moratur Bononie in capella Sancti Vitalis, citatus coram domino fratre Guidone Vicentino, ordinis predicatorum, inquisitore heretice pravitatis in Lombardia, marchia Ianuensi et civitate Bononie, conparuit et abiuravit omnem heresim, fidem et credentiam hereticorum, iuravitque mandata sancte Romane Ecclesie et dicti inquisitoris et dicere veritatem, tam de se quam de aliis, vivis ac defuntis, qui peccarent vel peccavissent in crimine heresis vel circha ipsum crimen. Interrogatus si alias abiuravit heresim et fuit examinatus et punitus per aliquem inquisitorem, respondit quod sic, quia per fratrem Aldrevandinum tunc inquisitorem fuit examinatus et punitus et cruce signatus. Interrogatus si postea offendit in aliquo et si dixit alicui quod daret sibi Spiritum Sanctum, respondit quod non dixit alicui. Interrogatus si post illam crucis signationem dixit alicui persone: \"Per te debet salvari totus mundus sive tota humana generatio\", respondit quod non dixit alicui. Interrogatus si dixit alicui persone quod potentia mondana abstuleret sibi pedes corporis, sed non poterat auferre pedes anime, et hoc fuit quando frater Aldrevandinus punivit et cruce signavit dictum testem, respondit quod non dixit. Interrogatus quare frater Aldrevandinus cruce signavit eum, respondit quod propter quasdam visiones et sompnia que habebat, et non propter aliam causam.\nActa sunt hec omnia Bononie, in domo inquisitionis, sita intra claustra loci fratrum predicatorum, presentibus Milanino de Mediolano et Nascinbene Adelardi, testibus.\n(S.N.) Ego Guido Bontalenti, imperiali autoritate et dicti domini fratris Guidonis inquisitoris notarius, predicta omnia, eius mandato, scripsi et publicavi.\n</d2d519c9-b7c1-42e3-8226-745defd2c682>\n<5c865d80-a2bf-4659-9d13-b01aed10a351>\n\nAnno Domini millesimo ducentesimo nonagesimo nono, indictione duodecima... \nDie lune octavo mensis iunii.\nAngeleria, filia Symonis Guidolini, capelle Sancti Martini de Apoxa, cytata comparuit et iuravit de veritate dicenda. Dixit suo sacramento quod audivit Saviabonam Gerardi Veneciani, die qua condempnati fuerunt dicti Bompetrus et Iulianus vel sequenti, clamantem alta voce et dicentem verba iniuriosa, contra sororem Meiorem, tamem ipsa testis non bene intellexit verba predicta, set tunc, cum dicta Saviabona dicebat predicta verba, ipsa testis interrogavit: \"Quare facit Saviabona rumorem et clamorem?\"; et tunc quidam, de nomine cuius non recordatur, dixit ipsi testi: \"Ista Saviabona dicit multa mala de fratribus, et de operibus que faciunt\". Interrogata de loco et de presentibus, respondit ante stationem dicti Iacobi, presente dicto Iacobo et dicta sorore Meglore et Gisila merzaria, et multis aliis, et eciam presente ser Bencevene salarolo; et predicta non dixit hodio vel amore, nec obmixit dicere.\nActum Bononie, in ecclesia Sancti Dominici, presentibus Nascimbene Adelardi et Beninchaxa Martini, testibus.\n(S.N.) Ego Albertus quondam Carbonis, imperiali auctoritate et dicti inquisitoris notarius, predicta, de eius mandato, scripsi et publicavi.\n</5c865d80-a2bf-4659-9d13-b01aed10a351>\n<99398b77-465c-48d9-9ea1-58665afb989e>\n\nDie decimo mensis iunii.\nFrater Tibertus, conversus Sancte Agnetis, cytatus comparuit coram fratre Guidone Vicentino, ordinis predicatorum, inquisitore heretice pravitatis in provincia Lombardie et marchia Ianuensi, a sede apostolica deputato, et iuravit de veritate dicenda. Dixit suo sacramento quod audivit magistrum Partem specialem dicentem quod dominus papa Bonifacius, ita poterat esse papa, sicud ipse Parte, qui Parte non erat ellectus, nec poterat esse papa, et ita videbatur sibi in consciencia sua, quam diu vivebat frater Petrus de Morono, qui fuit papa Celestinus, et predicta verba audivit ipse testis a dicto Parte, iam sunt duo anni vel circha, in statione Petri de Argelata, de presentibus non recordatur; et predicta audivit a dicto Parte ipse testis pluries. Interrogatus de fama et vita dicti Parte, respondit quod male se habet de matre sua carnali, et est homo solitarius, nec habet uxorem nec unquam habuit.\nActum Bononie, in loco fratrum predicatorum, in domo officii inquisitionis, presentibus fratre Iacobino de Paradiso et fratre Iohanne de Muxonibus, ordinis predicatorum, testibus vochatis.\n(S.N.) Ego Albertus quondam Carbonis, imperiali auctoritate et dicti inquisitoris notarius, predicta omnia, de ipsius mandato, scripsi et publicavi.\n</99398b77-465c-48d9-9ea1-58665afb989e>\n<ef7c8e8e-474f-4097-9e48-f5ad6baff079>\n\nAnno Domini millesimo ducentesimo nonagesimo nono, indictione duodecima, die duodecimo iunii.\nDompnus Henricus, filius domini Rolandini medici, monacus monasterii Sancte Marie de Monte Armato, comparuit coram fratre Guidone Vicentino, ordinis predicatorum, inquisitore  heretice pravitatis in provincia Lombardie ac marchia Ianuensi, a sede appostolica deputato, et iuravit mandata sancte Romane Ecclesie et dicti inquisitoris, et de veritate dicenda. Dixit suo sacramento quod quidam monachus est in dicto monasterio, qui vocatur dompnus Iacobus Flamenghi de Bononia   qui est male fidei et male vite et oppinionis, quod sit ex eo quia audivit dictum dompnum Iacobum dicentem quod non erat peccatum comedere carnes in die veneris, sive in sesta feria, quia Deus non preceperat hoc, et bene suficiebat homini ieiunare unam quadragesimam et non plus. Item audivit eum dicentem quod, si haberet potestatem, libenter interficeret dominum papam Bonifacium et cardinales, quia ipse dominus papa Bonifacius fecerat interfici meliorem hominem qui esset in mundo, scilicet papam Celestinum, qui erat verus papa, et iste papa Bonifacius non erat papa de iure, licet esset de facto. Et predicta audivit ipse testis a dicto dompno Iacobo pluries et in pluribus locis, scilicet in dicto monasterio et in Bononia, et sunt duo menses vel circa, et ante eciam multociens, dicto teste presente et audiente, et presentibus eciam et audientibus dompno Guidone, novicio in dicto monasterio, dompno Benedicto, monacho in dicto monasterio, dompno Iohanne, abbate in dicto monasterio, dompno Bernabe, monacho Santi Michaelis de Medicina, qui moratur Chanitulo, Iohanne Bonzagnis, capelle Sancte Marie de Turlionibus, Petro Pelalalega, eiusdem cappelle. Item dicit quod audivit dictum dompnum Iacobum dicentem quod non erat alius infernus, nec alius paradixus, nisi mundus iste; et hoc audivit ab eo pluries in Bononia et in dicto monasterio, et audientibus dictis testibus; et hoc a sex annis citra quibus habitavit in dicto monasterio ipse testis. Item dicit dictus testis quod dictus dompnus Iacobus non accepit penitenciam, nec sacram  comunionem iam sunt octo anni vel circa. Item dicit quod nunquam vidit eum ieiunare, nec in quadragesima, nec in die veneris sancto, nec in sestis feriis, nec in vigiliis per Ecclesiam approbatis, set omni tempore et in predictis diebus in quibus ieiunant alii fideles christiani, ipse dompnus Iacobus comedit pluries in die, et in die veneris sancto pluries, ut vidit dictus testis, ipse dompnus Iacobus comedit in prandio et in cena manifeste et cum personis laicis, sicud in diebus aliis consuevit comedere. Item dicit quod non vadit ad officium divinum, nec ad missas, nec ad oras alias, nec etiam dicit divinum officium per se nec cum aliis, cum tamem sit sacerdos, nec dicit missam. Interrogatus quomodo sit predicta, respondit quod habitavit cum dicto dompno Iacobo in dicto monasterio pluribus annis. Et predicta vidit et expertus fuit et de predictis est publica fama et vox in dicto monasterio. Interrogatus quare non corrigit eum abbas suus, respondit quia non audet, quia timet dictum dompnum Iacobum. Unde negligit corigere eum. Item dicit quod audivit dictum dompnum Iacobum dicentem, postquam Bompetrus et Iulianus fuerunt condempnati et combusti, quod inquisitor et fratres fecerunt malum opus et magnum peccatum quia fecerant comburri bonos homines, quia dicti Bompetrus et Iulianus fuerunt boni homines et meliores quam essent inquisitor et fratres, et predicta audivit a dicto dompno Iacobo in capella Sancte Marie de Turlionibus, presentibus dictis testibus. Interrogatus quare predicta non manifestavit dompno episcopo, vel abbati maiori vel inquisitori cicius, respondit quod ipsi monaci sunt exenti, nec sunt sub episcopo; inquisitori autem dixit, secundum quod fuit ei consultum a quodam amico suo, quam cicius comode potuit. Et predicta non dixit hodio vel amore. Interrogatus si dictus dompnus Iacobus est infirmus et debilis, ita quod non possit ieiunare, nec ad officium divinum ire, respondit quod ipse dompnus Iacobus est et fuit sanus et robustus et bene potest ieiunare si velet.\nActum Bononie, in loco fratrum predicatorum, in domo officii inquisitionis, presentibus fratre Bonifacino, filio domini Rigucii de Galuciis, et fratre Hoderengo de Panico, ordinis predicatorum, testibus vochatis.\n(S.N.) Ego Albertus Carbonis, imperiali auctoritate et dicti inquisitoris notarius, predicta, de eius mandato, publice scripsi.\n</ef7c8e8e-474f-4097-9e48-f5ad6baff079>\n<8b8a794a-1b4a-4b17-b051-66ddfbaf959e>\n\nAnno Domini millesimo ducentesimo nonagesimo nono, indicione duodecima, die quartodecimo iunii.\nDominus Paulus Trintinellus, coram domino fratre Guidone Vicentino, ordinis predicatorum, inquisitore heretice pravitatis, per sanctam Romanam Ecclesiam, in provintia Lombardie, marchia Ianuensi et civitate Bononie, constitutus, confessus est culpas et excessus, quos comissit et dixit in preiudicium officii inquisitionis et dicti inquisitoris et sententiarum suarum et in favorem condam Bompetri et Iuliani bursarios, qui fuerunt condempnati de crimine heresis, dicendo et confitendo dictas culpas et excessus, secundum quod in eius sententia continetur, scilicet cum clamore asserendo in ecclesia Sancti Martini cie Apoxa, hora misse, audientibus et intelligentibus multis, cum legerentur sive postquam lecte fuerunt dicte sententie, late contra predictos Bompetrum et Iulianum, quod dictus Bompetrus fuerat bonus homo et quod fuerat condempnatus iniuste et quod sententie dicti inquisitoris nichil valebant et quod excomunicationem ipsius in nullo timebat, quia nullius erat roboris aut valons; et multa alia dixit enormia et turpia in derisionem, enervationem et  vituperium officii inquisitionis et sententiarum suarum et in favorem et defensionem et excusationem dicti Bompetri et per consequens hereticorum et credentium eorumdem. Et vocavit se culpabilem et flessis genibus, et cum corigia ad collum, nudo capite, dixit quod dolebat et  penitebat, et misericordiam peciit a dicto inquisitore, quare non dixerat veritatem ante, cum tamen iurasset dicere; respondit quod veritatem non dixit, sed tacuit scienter propter verecundiam et timorem.\nActum Bononie, in caminata palladi episcopatus, in presentia venerabilis patris fratris Iohamnis episcopi Bononie  et dicti inquisitoris, et presentibus testibus domino Blaxio de  Thollomeis de Senis, capitaneo populi Bononie, domino.. vichario domini Oddolini de Mandello, potestatis Bononie, domino Guidone de Abaixie, archidiacono Bononie, domino Marsilio de Manteghellis et domino Iohanne de Monte Murlo, doctoribus decretorum, domino Rolando de Fosscaris, domino Ursio Blanchitto, de numero dominorum Biadi, Alberto Carbonis et pluribus aliis testibus.\n(S.N.) Ego Guido Bontalenti, imperiali autoritate et dicti domini fratris Guidonis inquisitoris notarius, predicta omnia, ipsius mandato, scripsi et publicavi.\n</8b8a794a-1b4a-4b17-b051-66ddfbaf959e>\n<96928589-2a0e-4e20-82b2-9b035f969063>\n\nDie marcis sexto decimo mensis iunii.\nDompnus Guidolinus, filius Yvani, monacus in monasterio Sancte Marie Montis Armati, citatus comparuit coram fratre Guidone Vicentino, ordinis predicatorum, inquisitore heretice pravitatis in provincia Lombardie et marchia Ianuensi, a sede appostolica deputato, et iuravit de veritate dicenda, et dixit suo sacramento quod dompnus Iacobus, monacus in dicto monasterio Montis Armati, est homo male fidei et male opinionis et male vite, quod sit ex eo quia ipse testis conversatus est in dicto monasterio, multis annis, et nunquam audivit nec vidit quod dictus dompnus Iacobus acciperet penitenciam vel comunicaret, nec diceret missam, quamvis sit sacerdos. Item dixit ipse testis quod dictus dompnus Iacobus non curat de ecclesia et officio divino. Item dicit quod non ieiunat in quadragesima, nec in die veneris sancto, nec in vigiliis per Ecclesiam approbatis, imo in die veneris sancto nuper ellapso, et in alio preterito, audivit ipse testis ab ipso dompno Iacobo quod ipse dompnus Iacobus comedit cum personis laicis in prandio et in cena splendide et laute, sicut in aliis diebus, et tamem bene erat et fuit et est sanus et robustus de sua persona. Item audivit dictum dompnum Iacobum dicentem quod homo non tenebatur ieiunare, nisi unam quadragesimam, et si homo ieiunaret semel quadragesimam non tenebatur ieiunare plus. Item audivit eum dicentem quod non erat peccatum comedere carnes in quadragesima, et quod perditur melius tempus quod sit in anno. Et predicta audivit ab eo Ferarie, iuxta palacium Marchionis, in quadragesima nuper ellapsa, presentibus duobus iudeis et uno medico, de cuius nomine non recordatur, et alias audivit eciam predicta ab eo in dicto monasterio, audientibus dompno Benedicto monaco dicti monasterii, et fratre Petro, monacho in dicto monasterio, et dompno Iohanne, monacho in dicto monasterio, qui moratur Bononie, in cappella Sancte Marie de Turlionibus, et abbate dicti monasterii, Iohanne de Bonzagnis, et Petro  Pelalalega. Item audivit ipse testis dictum dompnum Iacobum dicentem quod libenter interficeret papam et cardinales et libenter destrueret Ecclesiam Romanam, et predicta audivit ab eo in quadragesima nuper ellapsa, in cappella Sancte Marie de Turlionibus, presentibus dicto dompno Iohanne et aliis personis laicis, de quibus non recordatur. Item audivit ipse testis dictum dompnum Iacobum dicentem quod ille qui bene habet in hoc mundo bene habet in alio, et videtur vivere ipse dompnus Iacobus quod non sit alia vita, nec alius mundus, nisi vita ista presens, que est in presenti mundo; et predicta audivit ab eo pluries, et a tribus mensibus citra, et eciam aliis pluribus vicibus in dicta cappella Sancte Marie, de presentibus non recordatur. Interrogatus quare non corigitur dictus dompnus Iacobus a suo abbate de predictis excessibus, respondit quod abbas non audet corigere eum, quia ipse dompnus Iacobus pluries exivit de ordine suo, et conmixit  omicidium et cepit abbatem suum et ligavit eum et posuit eum in cippo; et predicta audivit a dicto dompno Iacobo et ab abate. Interrogatus quare non manifestavit predicta cicius episcopo vel inquisitori, respondit quod dictum monasterium est exentum, nec est sub episcopo, et quod ipse manifestavit predicta abbati suo maiori et ille promixit mittere visitatores et remedium adhibere; et dixit ipse testis quod ignorabat sententiam dicti inquisitoris, in qua continetur quod infra certum tempus quilibet teneatur manifestare predicta et huiusmodi ipsi inquisitori. Et predicta non dixit, nec dicere obmixit, hodio vel amore.\nActum Bononie, in loco fratrum predicatorum, in domo officii inquisitionis, presentibus fratre Laurencio Milanensi et fratre Petro de Marsiliis de Bononia, ordinis predicatorum, testibus vochatis.\n(S.N.) Ego Albertus quondam Carbonis, imperiali auctoritate et dicti inquisitoris notarius, predicta omnia, de ipsius inquisitoris mandato, scripsi et publicavi.\n</96928589-2a0e-4e20-82b2-9b035f969063>\n<7a7616ee-e648-40ab-a282-e1eb7c5e8195>\n\nDie mercurii decimo septimo mensis iunii.\nContessa, filia quondam Constantini, et uxor quondam Bom\npetri bursarii, cappelle Sancti Martini de Aposa, citata comparuit coram fratre Guidone Vicentino, ordinis predicatorum inquisitore heretice pravitatis in provincia Lombardie et marchia Ianuensi, a sede appostolica deputato, et abiuravit omnem heresim, fidem et credenciam hereticorum, et iuravit mandata sancte Romane Ecclesie et dicti inquisitoris, et dicere puram et meram veritatem, tam de se quam de aliis, vivis et defunctis, qui peccarent vel eciam peccavissent in crimine heresis vel circa ipsum crimem. Interrogata si habet vel unquam habuit fidem et credenciam hereticorum, aut si cognoscit vel cognovit unquam aliquem hereticum vel hereticam, credentem, fautorem, deffensorem, receptatorem hereticorum, vel male loquentem de fide catholica, aut suspectum vel infamatum de heresi, respondit quod non habet, nec unquam habuit fidem aut credenciam hereticorum, dicit tamen quod Iohannes bursarius, socer suus, et Dolcebona, socrus sua, et Maria heretica induxerunt dictam testem ad fidem et credenciam  hereticorum, dicendo quod fides hereticorum erat vera fides et quod in tali fide erat vera salus. Interrogata si unquam fecit reverenciam alicui heretico vel heretice, respondit non. Interrogata si unquam comedit vel accepit panem benedictum, secundum morem hereticorum, respondit quod non. Interrogata si vidit dictos Iohannem bursarium, Dolcebonam, eius uxorem, et Bompetrum eius virum, facientes reverenciam hereticis, respondit quod non. Interrogata si servivit unquam alicui heretico vel  heretice vel si eos receptavit, respondit quod bene cognovit Mariam hereticam, receptatam Ferarie et Bononie per dictos Iohannem et Bompetrum, tamem nesciebat ipsa testis Ferarie existens, quod dicta Maria esset heretica, sed Bononie existens scivit, per dictos Iohannem, Bompetrum et Dolcebonam, dictam Mariam esse hereticam, receptatam pluries in domo sua, et tunc ipsa testis pluries servivit ipsi Marie heretice in domo ipsius testis, et eciam portavit ipsi Marie heretice duabus vicibus vinum et pises, ad domum ubi tunc morabatur dicta Maria heretica, in burgo Sancti Petri, et predicta fecit ipsa testis sciens ipsam Mariam esse hereticam. Item dicit ipsa testis quod vidit Ferarie et Bononie multos homines et mulieres receptatos et receptatas in domo sua per dictos Iohannem, Bompetrum et Dolcebonam, qui homines et mulieres erant heretici vel heretice forte, tamen nesciebat ipsa testis quod essent heretici vel heretice tunc, nec recordatur de nominibus eorum, nisi de uno qui vocabatur Petrus, et frequenter servivit eis in domo sua ipsa testis, videns quod hoc placebat dictis Iohanni, Dolcebone et Bompetro, et bene credit modo ipsa testis quod predicti homines et mulieres, qui receptabantur in domo sua et quibus ipsa serviebat, erant heretici et heretice. Interrogata si unquam fuit examinata vel citata per aliquem inquisitorem, vel si veritatem negavit aut dixit coram aliquo inquisitore, respondit quod nunquam fuit citata vel examinata nec veritatem negavit coram aliquo inquisitore, et aliud nexit de factis hereticorum.\nActum Bononie, in ecclesia Sancti Dominici, presentibus fratre Homobono Bononiensi et fratre Grimaldo de Saliceto de Bononia, de ordine fratrum predicatorum, testibus vochatis.\n(S.N.) Ego Albertus quondam Carbonis, imperiali auctoritate et dicti inquisitoris notarius, predicta, ipsius inquisitoris mandato, scripsi et publicavi.\n</7a7616ee-e648-40ab-a282-e1eb7c5e8195>\n<3bc1d707-1587-4a1a-8a53-d1fa80d75ad1>\n\nDie decimo nono mensis iunii.\nContessa, filia quondam Constantini, et uxor quondam Bompetri bursarii, cappelle Sancti Martini de Aposa, iterum comparuit coram fratre Homobono Bononiensi, viccario fratris Guidonis Vicentini, inquisitoris heretice pravitatis in provincia Lombardie et marchia Ianuensi, a sede appostolica deputato, et addidit primo dicto suo ubi dixerat de Maria heretica, reducta ad conscienciam, dixit quod bene fecit reverenciam Marie heretice semel Ferarie, in domo dicte testis, et recepit ab ea Maria ipsa testis panem benedictum, secundum morem hereticorum, sciens ipsam Mariam esse hereticam, et tunc etiam receperunt a dicta Maria heretica panem benedictum Bompetrus, maritus dicte testis, Dolcebona, socrus dicte testis, et Iohannes, pater dicti Bompetri. Item dixit quod dicta Dolcebona, socrus dicte testis, dixit ipsi testi quod Petrus de Arimino alia vice dedit panem benedictum in die Pascatis predictis Iohanni, Bompetro et Dolcebone, tamen ipsa testis tunc non habuit, quia erat de partu. Item dixit quod bene scivit de Petro de Arimino quod hereticus erat et receptatus Ferarie in domo dictorum Iohannis et Bompetri et per ipsos, et hoc scivit ex quo recessit dictus Petrus de Arimino et ipsa die qua recessit. Interrogata quare non manifestavit predicta inquisitoribus, respondit quia timebat de se ipsa et de dicto Bompetro, marito suo. Interrogata quare in alio primo dicto suo non dixit predicta, respondit quod non recordabatur. Interrogata si vult facere aliquam excusationem vel deffensionem de predictis, vel dare aliquos suspectos, respondit quod non.\nActum Bononie, in ecclesia Sancti Dominici, presentibus fratre Dominico sacrista et fratre Francisco bursaiio, ordinis predicatorum, testibus.\n(S.N.) Ego Albertus quondam Carbonis, imperiali auctoritate et dicti inquisitoris notarius, scripsi et publicavi. \n</3bc1d707-1587-4a1a-8a53-d1fa80d75ad1>\n<93d40c03-2bdd-4703-9f06-bb9a04100d94>\n\nAnno Domini millesimo ducentesimo nonagesimo nono, indictione duodecima, die decimo nono iunii.\nDompnus Iohannes, monacus in monasterio Sancte Marie Montis Armati, citatus comparuit, comparuit coram fratre Guidone Vicentino, ordinis predicatorum, inquisitore heretice pravitatis in provincia Lombardie et marchia Ianuensi, a sede appostolica deputato, et iuravit de veritate dicenda, et dixit suo sacramento quod dompnus Iacobus, monacus in dicto monasterio, habet in se signa et indicia quod non sit in vera fide, quia ipse testis conversatus est cum dicto dompno Iacobo pluribus annis et nunquam perpendit nec scivit quod dictus dompnus Iacobus confiteretur nec acciperet penitenciam nec conmunicaret, nec diceret misam, et parum curat de ecclesia et de officio divino. Item dicit quod non ieiunat in quadragesima nec in aliis ieiuniis Ecclesie, nisi raro et invite, cum tamen sit sanus et robustus, et audivit eum dicentem quod homo non tenetur ieiunare, nisi unam quadragesimam, et non plus. Item audivit eum dicentem quod qui bene habet in hoc mundo, bene habebit in alio. Et predicta audivit ab eo bis vel ter, in dicto monasterio et cappella, a quatuor annis citra, de presentibus non recordatur. Item dixit quod dictus dompnus Iacobus pluries de ordine suo exivit, et est homo multum mundanus; et predicta non dixit nec dicere obmixit prece vel precio.\nActum Bononie, in loco fratrum predicatorum, in domo officii inquisitionis, presentibus fratre Homobono Bononiensi, fratre  Iacobucio de Sancto Sovrino, de ordine predicatorum, testibus vocatis.\n(S.N.) Ego Albertus quondam Carbonis, imperiali auctoritate et dicti fratris Guidonis inquisitoris notarius, predicta omnia, ipsius inquisitoris mandato, scripsi et publicavi.\n</93d40c03-2bdd-4703-9f06-bb9a04100d94>\n<ffd886ef-78c9-4e53-982e-813db85eb57d>\n\nAnno Domini millesimo ducentesimo nonagesimo nono, indictione duodecima, die vigesimo secundo iunii.\nDominus frater Iohamnes Gariboldus, qui fuit de Cremona, nunc confrater in ecclesia Sancte Marie de Monte Armato, citatus conparuit coram domino fratre Guidone Vicentino, ordinis predicatorum, inquisitore heretice pravitatis in provintia Lombardie, marchia Ianuensi et civitate Bononie, a sede appostolica constituto, et iuravit mandata Ecclesie Romane et dicti inquisitoris et dicere veritatem. Dixit suo sacramento quod don Iacobus Flamenghus, qui moratur in monasterio Sancte Marie de Montarmato, est homo male fidey et male oppinionis et male vite, et pluries exivit ordinem suum et fecit multa mala et commisit homicidia, ut dicitur, et comisit incendia, et numquam accipit penitentiam nec confitetur, quod sciatur, et non comunicat, sicud faciunt alii Christiani, et quando pulsantur matutina et alie ore dicit quod est diabolus et non signat se signo crucis, sicud alii christiani, nec curat de ecclesia et officio divino. Item non ieiunat in quadragesima, nec in vigiliis approbatis per Ecclesiam, nec etiam in die veneris sancto, cum tamen sit fortis et possibilis ad ieiunandum. Interrogatus dixit quod abbas non corrigit eum quia non audet, et si reprehenderetur ab aliquo, qui dicat ei: \"Don Iacobe, non timetis vos pecatum, non habetis vos animam?\"; ipse despicit et dicit quod persica habet animam. Item dicit quod audivit eum dicentem quod fecit miracula fiticia et falsa cum aqua vite circha velum beate Marie virginis, in civitate Barlette, et per istum modum seducebat personas et lucrabatur multam pecuniam.\nActa sunt hec Bononie, in camara habitationis dicti inquisitoris, sita intra claustra loci fratrum predicatorum, presentibus fratre Homobono, ordinis predicatorum, et Alberto Carbonis, testibus.\n(S.N.) Ego Guido Bontalenti, imperiali autoritate et dicti domini fratris Guidonis inquisitoris notarius, predicta omnia, eius mandato, scripsi et publicavi. \n</ffd886ef-78c9-4e53-982e-813db85eb57d>\n</83d3f594-4ade-48c1-9462-76f416bd9b31>\n<756dccea-3fd5-4ca5-b54a-00c38387c1f2>\n<2b8d552f-f944-48e0-aad4-1e7437dc017a>\n\nAnno Domini millesimo ducentesimo nonagesimo nono, indictione duodecima, die vigesimo secundo iunii.\nDominus Paulus condam Cambii Fregalossi, clericus de terra Montarmati, canonicus plebis de Pasteno, citatus, coram domino fratre Guidone Vicentino, ordinis predicatorum, inquisitore heretice pravitatis in provintia Lombardie, marchia Ianuensi et civitate Bononie, a sede appostolica deputato, conparuit et iuravit mandata sancte Romane Ecclesie et dicti inquisitoris et dicere veritatem. Suo sacramento dixit quod habuit conversationem cum don Iacobo, monacho in monasterio Sancte Marie de Montarmato, iam sunt bene forte quinquegimta amni vel circha, infra quod tempus dicit quod dictus don Iacobus fuit et est male vite et oppinionis et fame, quod sit ex eo quia dictus don Iacobus exivit pluries de ordine et monasterio suo et comisit homicidium et multa mala et fuit bannitus propter homicidium. Item quia dictus don Iacobus non accipit penitentiam nec confitetur, quod sciat, nec comunicat. Item non ieiunat, nec in quadragesima nec in vigiliis nec in die veneris santo, sicud faciunt alii Christiani fideles, cum tamen sit fortis ad ieiunandum; nec videtur habere timorem Dei, nec consientiam de alia vita. Et dixit quia frequenter dixit idem don Iacobus quod qui habet bonum in mundo isto, bene habet in alio. Item interrogatus si reprehenditur et corrigitur per abbatem et per monachos de predictis, respondit quod abbas non audet, tamen interdum ipse abbas reprehendit eum in verbis, sed non audet punire eum, et ipse don Iacobus cepit eum et posuit eum in cippo, antequam  esset abbas. Item dixit dictus testis quod non credit dictum don Iacobum habere veram fidem Christi, nec de paradixo et inferno et de alia vita, per multa argumenta et indicia, que vidit et videt in ipso, et de predictis est fama in dicto monasterio et in contrata monasterii et de factis suis sit abbas et monachi dicti monasterii et dixit quod quando dicitur sibi quod accipiat penitentiam, non curat et dicit: \"Mo to diavolo\".\n  \nActum Bononie, in camara domus, in qua habitat dictus inquisitor, intra claustra loci fratrum predicatorum, presentibus fratre Guillielmo Alixandrino, de ordine predicatorum, et Alberto Carbonis notario, testibus.\n(S.N.) Ego Guido Bontalenti, imperiali autoritate et dicti domini fratris Guidonis inquisitoris notarius, predicta omnia, ipsius mandato, scripsi et publicavi.\n</2b8d552f-f944-48e0-aad4-1e7437dc017a>\n<166289e3-f58f-4ca5-a7e1-c8fe9a8b8e47>\n\nAnno Domini millesimo ducentesimo nonagesimo nono, indictione duodecima, die vigesimo quinto iunii.\nDominus don Iohamnes, abbas monasterii Sancte Marie de Montarmato, citatus coram domino fratre Guidone Vicentino, ordinis predicatorum, inquisitore heretice pravitatis in provintia Lombardie, marchia Ianuensi et civitate Bononie, a sede appostolica deputato, conparuit et iuravit mandata sancte Romane Ecclesie et dicti domini inquisitoris et dicere veritatem. Suo sacramento dixit quod don Iacobus, monachus in dicto monasterio, qui fuit longho tempore subditus eius, est homo male vite et male oppinionis, quod sit ex eo quia ipse don Iacobus numquam confitetur, nec accipit penitentiam, nec comunicat, nec ieiunat in quadragesima, nec in vigiliis per Ecclesiam approbatis, sicud faciunt alii fideles christiani, cum tamen sit sanus et bene posset ieiunare. Interrogatus quare non corrigit eum, respondit quia non potest, quia incorrigibilis est et ipse testis frequenter redarguit eum, sed ipse don Iacobus inhobediens est et non recipit corectionem. Interrogatus si credit quod habeat veram fidem Christi et fidem de alia vita futura, respondit quod nescit, quia opera eius mala sunt, sed de fide nescit.\nActum Bononie, in camara domus in qua habitat dictus dominus inquisitor, intra claustra loci fratrum predicatorum, presentibus fratre Bonifacio de Galluciis, de ordine predicatorum, et Alberto Carbonis notario, testibus.\n(S.N.) Ego Guido Bontalenti, imperiali autoritate et dicti domini fratris Guidonis inquisitoris notarius, predicta omnia, ipsius mandato, scripsi et publicavi. \n</166289e3-f58f-4ca5-a7e1-c8fe9a8b8e47>\n<4171b946-485a-44e5-81c7-66e681abe6e2>\n\nAnno Domini millesimo ducentesimo nonagesimo nono, indictione duodecima, die vigesimo quinto iunii.\nDomina Rengharda, uxor quondam domini Righucii de  Gallutiis, citata conparuit coram domino fratre Guidone Vicentino, ordinis predicatorum, inquisitore heretice pravitatis in provintia Lombardie, civitate Bononie et marchia Ianuensi, a sede appostolica deputato, et abiuravit omnem heresim, fidem et credentiam hereticorum et iuravit mandata sancte Romane Ecclesie et dicti inquisitoris et dicere veritatem, tam de se quam de aliis, vivis et defuntis, qui peccarent vel etiam peccavissent in crimine heresis vel circha ipsum crimen. Interrogata dixit quod quando erat iuvencula, in domo matris sue, vidit in dicta domo matris sue, Bononie, in Castello, duas mulieres quarum una vocabatur Ghixla, et de nomine alterius non recordatur, et credit dicta testis quod dicte mulieres erant heretice, quia mater dicte testis multum  comendabat eas, dicendo quod erant multum bone mulieres et bone Christiane et credit ipsa testis quod fecit reverentiam dictis mulieribus et recomendavit se sibi, sicud docebatur a matre sua, que erat credens et amicha hereticorum, et quam credit fuisse consolatam in morte, tamen pro certo nescit, quia tunc ipsa testis morabatur Bononie. Item dixit ipsa testis quod aliquo tempore habuit credentiam hereticorum, et negavit veritatem coram fratre Guillielmo Cremonensi inquisitore et coram fratre Florio inquisitore, tamen postea veritatem dixit dicto fratri Florio, licet forte aliqua omiserit ex verecundia et propter amorem, quem habebat ad matrem, quia de dicta matre sua nichil dixit ei. Item interrogata de domino Alberto, eius fratre, et de domina Iacoba, eius sorore, si fuerunt credentes hereticorum vel si fuerunt consolati in morte, respondit quod nescit. Interrogata si scivit de consolamentum matris sue et si fuit regratiata Bone sive Marie heretice pr\u00f2 consolamento matris sue, respondit quod non recordatur. Interrogata si scivit de consolamento diete domine Iacobe, sororis sue, respondit quod nescit, nec credit. Interrogata si, postquam frater Florius examinavit ipsam testem, habuit credentiam hereticorum, vel vidit aliquem hereticum vel hereticam vel nuntios eorum, aut dedit eis auxilium, consilium vel favorem in aliquo, respondit ad omnia quod non, et dixit quod postquam fuit confessa cum fratre Bonano, numquam postea vidit nec cognovit aliquem hereticum vel hereticam, nec eis in aliquo servivit, nec eorum credentiam habuit. Et dicit quod habet et habere vult fidem sancte Romane Ecclesie in vita et in morte, et est parata dictam fidem servare et tenere et defendere toto tempore vite sue et persequi hereticos et eorum credentes, iuxta posse suum. Item dixit quod illa, que dixit fratri Florio in ultimo dicto suo vera sunt; et parata est recipere et substinere omnem penitentiam, quam dictus inquisitor vellet sibi inponere pro culpis et excessibus comissis per ipsam in crimine heresis vel circha ipsum crimen, quos excessus et culpas confessa est coram dicto fratre Florio tunc inquisitore et coram fratre Guidone nunc inquisitore.\nCui domine Rengharde assignatus fuit terminus per dictum inquisitorem trium dierum ad faciendum omnem suam defensionem; que respondit et dixit nullam velle facere.\nQuorum omnium causa, que confessa est coram dicto inquisitore et fratre Florio olim inquisitore, dictus frater Guido nunc inquisitor absolvit dictam dominam Renghardam ab omni vinculo excomunicationis quod incurrisset usque in presentem diem.\nActum in ecclesia fratrum predicatorum, Bononie, presentibus fratre Homobono et fratre Bonifacino domini Henrigucii de  Gallutiis, ordinis predicatorum, testibus.\n(S.N.) Ego Guido Bontalenti, imperiali autoritate et dicti domini fratris Guidonis inquisitoris notarius, predicta omnia, ipsius mandato, scripsi, legi et publicavi. \n</4171b946-485a-44e5-81c7-66e681abe6e2>\n<3bbe4ec6-ae28-4d68-8454-82d5503d171a>\n\nAnno Domini millesimo ducentesimo nonagesimo nono, indictione duodecima, die vigesimo nono mensis iunii.\nDominus Iohannes quondam domini Pacis de \u00c7oven\u00e7onibus, cappelle Sancte Marie porte Ravenatis, sponte conparuit coram fratre Guidone Vicentino, ordinis predicatorum, inquisitore heretice pravitatis in provincia Lombardie et marchia Ianuensi, a sede appostolica deputato, et iuravit de veritate dicenda. Interrogatus si cognoscit vel unquam cognovit aliquem hereticum vel hereticam, credentem, fautorem, deffensorem, receptatorem hereticorum, aut suspectum vel infamatum de heresi, vel male loquentem de fide catholica, quam tenet et pr\u00e9dicat sancta Romana Ecclesia, respondit quod dominus Ugutio, quondam domini A\u00e7olini Tetalasina, cappelle Sancte Agate, est homo male fidei et male oppinionis et vite, quod sit ex eo quia dictus Ugutio est usurarius publicus et fuit iam sunt multi anni. Item ex eo quia ipse testis audivit dictum Uguitionem detrahentem verbis Evangelii et  predicationibus fratrum. Interrogatus quomodo sit hoc, respondit quia audivit eum dicentem quando conmendabantur verba Evangelii, ipse Uguicio dicebat: \"O stulti et fatui, quilibet potest scribere in carta illa que vult, et ille qui scripsit Evangelium, potuit scribere quicquid voluit\". Interrogatus de loco, tempore et presentibus, respondit quod in dicta cappella sub trivio de Tetalasinis, et possunt esse duo anni et plus, et audivit predicta ab eo pluries, presentibus Pepolo de Pepolis, Philipone de Pepolis, Bitino Bitini de Zoven\u00e7onibus, Bitino Petri de \u00c7oven\u00e7onibus, et aliis, de quibus non recordatur. Item ex eo quia audivit dictum Uguicionem dicentem, quando persone vadunt ad videndum corpus Christi, in dicta cappella et in cappella Sancte Agate: \"O stulti, quo itis vos ad videndum aliquantulum de pane Melius valet panis, quem habeo in prandio, et magis proderit michi, quam ille panis, quem itis ad videndum\". Interrogatus de loco, tempore et presentibus, respondit quod fuit prope dictas ecclesias et sub trivio dicti  Uguicionis, et frequenter audivit dicta verba ab eo, quando persone ibant ad videndum corpus Christi, et quando redibant, et dictus Uguicio tentabat dictas personas, a duobus annis citra,  multociens; presentibus Bogno et Iohanne fratribus, filiis quondam domini Boniohannis de Pepolis, Philipo Bartholomei de  Zoven\u00e7onibus, Iohanne Benasai et aliis, de quibus non recordatur. Item dicit quod dictus Uguicio expellit pauperes, nec libenter videt eos et dicit:\"Ite ad medicos\". Item audivit dictum Uguitionem dicentem quod qui bene habet in mundo isto bene habet in alio, et quod non est alius mundus, nisi iste; et hoc multociens, presentibus dictis testibus, a quatuor mensibus citra, et alias in dicto trivio. Item dicit quando persone in die veneris sancto redeunt de ecclesia Sancti Dominici, dictus Uguicio petit: \"Unde venitis vos?\" Et persone dicunt: \"Nos venimus de ecclesia Sancti Dominici, et vidimus lignum vere Crucis, nobis ostensum\". Dictus Uguicio respondit deridendo et dicendo quod est una pecia scani vel banche, detrufatur de dicto ligno Crucis; in dicto loco, et presentibus dictis testibus. Et predicta non dixit hodio vel amore.\nActum Bononie, in loco fratrum predicatorum, in domo officii inquisitionis, presentibus fratre Iacobino de Cummo et fratre Symone Bellondini, ordinis predicatorum, testibus vochatis.\n(S.N.) Ego Albertus quondam Carbonis, imperiali auctoritate et dicti fratris Guidonis inquisitoris notarius, predicta omnia, ipsius inquisitoris mandato, scripsi et publicavi.\n</3bbe4ec6-ae28-4d68-8454-82d5503d171a>\n<3a669eb4-6680-4844-ad58-b820406f92c7>\n\nAnno Domini millesimo ducentesimo nonagesimo nono,  indicione duodecima, die vigesimo nono iunii.\nDominus Benedictus de Cummis, scolaris Bononie, coram domino fratre Guidone Vicentino, ordinis predicatorum, inquisitore heretice pravitatis in provintia Lombardie, marchia Ianuensi et civitate Bononie, a sede appostolica deputato, conparuit et iuravit de veritate dicenda. Dixit quod quidam scriptor, nomine Iacobus sive Marchus de terra de Clavassio Montis Ferrati, est homo male fidey, quod sit ex eo quia, cum ipse testis et dictus Marchus loquerentur simul de fide Christi, dictus Marchus dixit quod fides et oppinio erant idem et videbatur loqui de fide Christi per verba que precesserant. Item dicebat dictus Marchus quod non habebat, nec habere volebat illam fidem, quam habebant fratres predicatores et minores. Interrogatus de loco, tempore et presentibus, respondit quod primum de fide et opinione fuit in contrata in qua venduntur carte, et possunt esse quatuor menses vel circha, et erant ipsi duo simul et duo alii, qui distabant, nec bene intelligebant dicta verba; secundum de fide predicatorum et minorum sunt quindecim dies vel id circha, in capella Sanctorum Petri et Mar\u00e7ellini, sub porticu domus Ghiberti de Monferario, presente dicto teste et domino Zone de Aretio, scolari Bononie. Item dicit dictus testis quod audivit dictum Marchum dicentem quod Merlinus fuerat filius Dei et quod ita poterat probari quod Merlinus fuisset filius Dei, sicud poterat probari de Christo, tamen videbatur dicere deridendo et truffando, et possunt esse quatuor menses vel circha, et fuit in dicta domo dicti Ghiberti, in qua moratur dictus testis, presente dicto teste et Bandino de Aretio scolari. Item dicit dictus testis quod audivit dictum Marchum dicentem quod volebat ire in terra domini Ioseppi de Venosta, districtus Cumani, et volebat docere dictum Ioseppum viam et modum qualiter dictus Ioseppus posset se vendicare de fratribus predicatoribus et aliquos interficere, quia dicti fratres molestaverunt dictum Ioseppum et gravarant, occasione criminis heresis, et possunt esse quindecim dies vel circha, quando dixit dicta verba ipse Marchus in dicto hospicio vel sub porticu dicti hospicii, presente, ut credit, Romerio Ruscha de Cummis et supradicto Zono.\nActum Bononie, in cella inquisitoris predicti, sita intra claustra loci fratrum predicatorum, presentibus fratre Homobono et fratre Francischo, ambo de Bononia, ordinis predicatorum, testibus.\n(S.N.) Ego Guido Bontalenti, imperiali autoritate et dicti domini fratris Guidonis inquisitoris notarius, predicta omnia, ipsius mandato, scripsi et publicavi. \n</3a669eb4-6680-4844-ad58-b820406f92c7>\n<376a6452-1cde-4c7f-932d-502d1dfcacec>\n\nAnno Domini millesimo ducentesimo nonagesimo nono, indinone duodecima, die vigesimo quinto iunii.\nDominus Nichola, condam domini Galghani de Pixis, scolaris, iuravit precepta domini pape, sancte matris Ecclesie et fratris Millidoxii, vicharii et procuratoris domini fratris Guidonis Vicentini, inquisitoris heretice pravitatis in provintia Lombardie, marchia Ianuensi et civitate Bononie. Interrogatus si cognoscit  quendam, nomine Andreas, f\u00eclius Migli de Florentia, scolaris, respondit quod sic. Item si ab eo audivit dicere vel facere aliquid in preiudicium fidey sancte Romane Ecclesie vel sit aliquem alium qui audiverit ab eo dicere talia vel dicere malum de domino papa Bonifacio, vel quod non posset esse papa, respondit quod non....\n(S.N.) Ego Guido Bontalenti, imperiali autoritate et dicti domini fratris Guidonis inquisitoris notarius, predicta omnia, dicti fratris Millidoxii sui vicharii et procuratoris, scripsi et publicavi.\n</376a6452-1cde-4c7f-932d-502d1dfcacec>\n<4c2aa6b4-2103-49c9-8f8d-872df12813f4>\n\nAnno Domini millesimo ducentesimo nonagesimo nono,  indicione duodecima, die secundo octubris.\nDominus Montanarius, condam Pergholani ferratoris, capelle Sancti Laurentii porte Steri, iuravit mandata sancte Romane Ecclesie, domini pape et domini fratris Millidoxii, vicharii et procuratoris domini fratris Guidonis Vicentini, ordinis predicatorum, inquisitoris heretice pravitatis in provintia Lombardie, marchia Ianuensi et civitate Bononie, a sede appostolica constituti, et dicere veritatem. Dixit quod audivit magistrum Gentilem de Tuscia vel de Marchia, qui moratur in capella Sancti Prosperi, dicentem quod homo per liberum arbitrium solum, quod habet a Deo, cum sit in  pecato mortali, potest egredi de pecato mortali sine nova gratia Dei. Item audivit eum dicentem quod homo existens in pecato mortali non est mortuus morte gratie, sed solum quando est in inferno; et predicta dicit quod dixit proterve ac superbe et malo modo, et dixit quod quando super hoc inducte fuerunt auctoritates sumpte de libro soliloquiorum in contrarium eorum que dixit, dixit quod nichil dicebat et erant verba, que non faciebant ad factum, et quod predictis interfuerunt dominus magister Petrus de  Un\u00e7ola, dominus Petrus de Ungaria, scolaris capelle Sancti Mammi, dominus Stephanus de Boemia, scolaris, dominus Paulus de partibus Romanis, et multi alii, quos non cognoscit. Et predicta fuerunt sub porticu domus Iohannis, filii condam Fatii de Cento, pauci dies sunt.\n(S.N.) Ego Guido Bontalenti, imperiali autoritate et dicti domini fratris Guidonis inquisitoris notarius, predicta omnia, dicti fratris Millidoxii vicharii et procuratoris, scripsi et publicavi.\n</4c2aa6b4-2103-49c9-8f8d-872df12813f4>\n<329d5480-aa43-4f03-a10a-40f855d86450>\n\nAnno Domini millesimo ducentesimo nonagesimo nono, indictione duodecima, die ultimo mensis octubris.\nDonatus  filius quondam Partis de Florencia, qui nunc habitat Bononie, in cappella Sancti Ypoliti, citatus comparuit coram fratre Guidone Vicentino, ordinis predicatorum inquisitore heretice pravitatis in provincia Lombardie et marchia  Ianuensi, a sede appostolica deputato, et abiuravit in iudicio coram eo omnem heresim, fidem et credenciam hereticorum et iuravit mandata sancte Romane Ecclesie et dicti inquisitoris et  coinquisitorum suorum ac sucessorum eius, et dicere puram et meram veritatem, tan de se quam de aliis, vivis et defunctis, qui peccarent vel eciam peccavissent in crimine heresis vel circha ipsum crimem. Interrogatus si cognoscit vel cognovit unquam aliquem hereticum vel hereticam, credentem, fautorem, deffensorem aut receptatorem hereticorum vel infamatum aut suspectum de heresi, vel male  loquentem de fide catholica, sive de fide sancte Romane Ecclesie, et si unquam per aliquem inquisitorem fuit examinatus de fide et credencia hereticorum et si fecit cautionem per se vel alium coram aliquo inquisitore, respondit quod nunquam fuit examinatus per aliquem inquisitorem de fide et credencia hereticorum, nec prestitit cautionem coram aliquo inquisitore pro se nec pro alio. Item dixit suo sacramento quod non cognoscit nec cognovit unquam, a quadraginta annis citra, aliquem hereticum vel hereticam. Negando omnia, de quibus fuit interrogatus per dictum inquisitorem. Dicit tamen quod quando erat puer sex vel octo annorum tunc forte aliquem vel aliquos vidit de hereticis vel credentibus, tamen tunc non cognoscebat nec discernebat quid esset heresis. Interrogatus si habet aliquos inimicos vel suspectos, respondit quod sic.\nDictus frater Guido inquisitor precepit dicto Donato quod hodie per totam diem det sibi omnes suspectos quos vult.\nDictus Donatus statim dixit quod habebat suspectum Gallum Alberti de Florentia et eum pro suspecto dabat, et nullum alium habebat suspectum, nec aliquem alium suspectum volebat dare.\nItem dictus inquisitor precepit dicto Donato quod hodie per totam diem debeat dictum suum corigere et emendare, quia intendit procedere contra eum, secundum quod de iure debebit.\nDictus Donatus fuit contentus de termino sibi assignato per dictum inquisitorem, dicens quod non curabat habere terminum longiorem, cum dictus inquisitor erat paratus dare. Item dictus Donatus rogavit dictum inquisitorem quod statim diceret ei si aliquid habebat contra eum, quia ipse Donatus nolebat dare alios suspectos, nec sciebat, nec volebat aliter corigere dictum suum.\nActum Bononie, in domo officii inquisitionis, iuxta ortum fratrum predicatorum, presentibus fratre Manfredo Parmensi inquisitore et Bergamino de Pergamo, testibus vochatis.\n(S.N.) Ego Albertus quondam Carbonis, imperiali auctoritate et dicti inquisitoris notarius, predicta omnia, de ipsius inquisitoris mandato, scripsi et publicavi.\n</329d5480-aa43-4f03-a10a-40f855d86450>\n<ca465564-527b-4aa2-af96-6ac1ea62bb4b>\n\nEodem die, loco et testibus.\nDonatus, filius quondam Partis de Florencia, qui nunc habitat Bononie, in cappella Sancti Ypoliti, comparuit in iudicio coram fratre Guidone Vicentino, ordinis predicatorum, inquisitore heretice pravitatis in provincia Lombardie et marchia Ianuensi, a sede appostolica deputato, dicens quod volebat corigere et emendare  dictum suum, et dixit suo sacramento quod domina Cecilia, mater dicti Donati, fuit dampnata et conbusta Florencie pro crimine heresis. Dicit tamen ipse testis quod morabatur Bononie quando ipsa domina Cecilia fuit dampnata Florentie, et dicit ipse testis quod, postquam dicta mater eius habuit fidem et credenciam hereticorum, quod ipse testis nunquam habitavit cum ea, nec fuit ei locutus, nec fuit notus aut instructus ab ea in fide et credencia hereticorum, dicit tamen ipse testis quod dicta mater eius fuit heretica seu credens et amica hereticorum. Interrogatus quomodo sit, respondit quod per famam, quia audivit dici a multis, et eciam quia fuit dampnata et combusta Florencie. Item dixit quod Lippus, eius consanguineus, fuit credens et amicus hereticorum. Interrogatus quomodo scit, respondit quod audivit dici, et dixit quod Taxonus, frater dicti testis, qui mortuus est Bononie et sepultus in domo heremitarum, fuit credens et amicus hereticorum. Interrogatus quomodo scit, respondit quia audivit ab eo, quando erant pueri ipse testis et ipse Taxonus. Item dixit quod domina Beatrix, mater dicti Lippi, et Nera, eius filia, fuerunt credentes hereticorum, et hoc scit ex eo quia fuerunt cruce signate Florencie. Interrogatus quare non dixit predicta in alio dicto suo, respondit quod non credebat nec intelligebat se teneri ad  dicendum predicta. Item dixit quod bene fecit securitatem pro dicto Lippo consanguineo suo, coram fratre Florio tunc inquisitore. Interrogatus quare negavit hoc in alio dicto suo, respondit quod non recordabatur. Interrogatus si ipse Donatus unquam habuit fidem et credenciam hereticorum, vel fuit instructus de fide et credencia hereticorum, respondit quod non, nisi quando erat sex vel octo annorum, tamen tunc non discernebat hoc, et dixit quod mater dicti Donati instruxit eum. Interrogatus si hereticos receptavit vel vidit in domo dicti Lippi vel in domo dicti testis vel alibi, aut eis reverenciam fecit, aut panem eorum benedictum recepit, vel comedit, secundum exegrabilem ritum eorum, respondit quod vult deliberare super hoc, hodie.\n(S.N.) Ego Albertus quondam Carbonis, imperiali auctoritate et dicti inquisitoris notarius, predicta omnia, ipsius inquisitoris mandato, scripsi et publicavi.\n</ca465564-527b-4aa2-af96-6ac1ea62bb4b>\n<d31446af-0936-480e-a17f-db3b1aa6d1b0>\n\nDie primo mensis novembris.\nDonatus filius condam Partis de Florencia, qui nunc habitat Bononie, in cappella Sancti Ypoliti, coram fratre Guidone Vicentino, ordinis predicatorum, inquisitore heretice pravitatis in provincia Lombardie et marchia Ianuensi, a sede appostolica deputat to, in iudicio constitutus et interrogatus si volebat corrigere  eemendare confessiones et dicta sua, quas et que fecit et dixit coram dicto inquisitore, respondit et dixit quod iverat per mundum, nominando multas civitates et loca, in quibus steterat, scilicet Pisis, in Francia et in Lombardia, et dixit multa impertinencia ad ea de quibus interrogabatur, nec voluit corigere, nec  corexit vel emendavit confessiones et dicta sua. Interrogatus si fuit examinatus per fratrem Florium inquisitorem et si abiuravit heresim coram eo et si fuit confessus quod fecerat reverenciam alicui heretico, respondit ad omnia quod non, nec aliquid sciebat de predictis, nec recordabatur.\nActum Bononie, in loco fratrum predicatorum, in domo officii inquisitionis, presentibus fratre Grimaldo de Saliceto et fratre Millidoxio de Corvis, de ordine predicatorum, testibus vochatis.\n(S.N.) Ego Albertus quondam Carbonis, imperiali auctoritate et dicti inquisitoris notarius, predicta omnia, ipsius inquisitoris mandato, scripsi et publicavi.\n</d31446af-0936-480e-a17f-db3b1aa6d1b0>\n<9b6fa89f-d302-427f-b9b5-68457db0235f>\n\nDie lune secundo mensis novembris.\nIohamna, filia quondam magistri Iohannis Paterii de Parma, que nunc moratur Bononie, in cappella Sancti Dominici coram fratre Guidone Vicentino, ordinis predicatorum, inquisitore  heretice pravitatis in provincia Lombardie et marchia Ianuensi, a sede appostolica deputato, in iudicio constituta, iuravit de veritate dicenda, et dixit suo sacramento quod, cum ipsa testis moraretur cum Maria heretica et iret cum ipsa, de terra in terram, quando veniebat Bononiam ibat cum dicta Maria heretica ad domum domine Beatricis, in contrata Sancti Martini de Aposa, ut credit de contrata, in qua domo morabatur frequenter cum dicta Maria heretica, et ibi receptabantur et comedebant et iacebant; et dicta domina Beatrix et Lippus, eius filius, et Nera, eius filia, et Taxonus et Donatus, fratres et consobrini dicti Lippi, et Brunetta, famula dicte domine Beatricis; predicti omnes et singuli cognoscebant et sciebant dictam Mariam esse hereticam, et visitabant eam et recipiebant et faciebant ei reverenciam et accipiebant ab ea panem benedictum. Interrogata quomodo sit predicta, respondit quia ipsa testis erat presens et videbat predicta, et bene cognoscebat predictos omnes. Interrogata quantum tempus est, respondit quod possunt esse viginti unus annus vel circa. Interrogata quare non dixit in aliis dictis suis de dicto Donato, respondit quia non fuit interrogata de eo et non recordabatur de dicto Donato.\n Actum Bononie, in ecclesia Sancti Dominici, presentibus fratre Ugolino de Archa converso, et fratre Philipino sacrista, de ordine predicatorum, testibus vochatis.\n(S.N.) Ego Albertus quondam Carbonis, imperiali auctoritate et dicti fratris Guidonis inquisitoris notarius, predicta omnia, ipsius inquisitoris mandato, scripsi et publicavi.\n</9b6fa89f-d302-427f-b9b5-68457db0235f>\n<4c4c306a-10d5-4f4a-a302-569e2735b05d>\n\nDie quarto mensis novembris.\nDominus Vanni Ghiandonus de Florentia, scolaris Bononie in legibus, qui habitat in cappella Sancte Marie de Guidoschalchis, testis citatus per Beninchaxam Martini, nuncium iuratum fratris Guidonis Vicentini, ordinis predicatorum, inquisitoris heretice pravitatis in provincia Lombardie et marchia Ianuensi, a sede  appostolica deputati, comparuit coram dicto inquisitore et iuravit mandata sancte Romane Ecclesie et dicti inquisitoris et de veritate dicenda. Interrogatus dixit suo sacramento quod dominus Andreas Migli de Florencia, qui habitat Bononie in Sarago\u00e7a, in contrata filiorum quondam domini Dalf\u00ecni, est homo male fidei et male opinionis, quod sit ex eo quia audivit ipsum dicentem verba heretica et erronea, scilicet quod  sacramentum altaris non est verum nec posset esse quod Deus incarnatus esset in hostia, et quod si Deus esset maior quam sint omnes montes de mundo, deberet amodo esse consumptus. Interrogatus in quo loco audivit hoc, respondit in domo dicti domini Andree, in contrata Sancti Proculi. Interrogatus de tempore, respondit a duobus annis citra, de mense et die non recordatur. Interrogatus de presentibus, respondit dominus Tadeus de Florencia, filius Manetti, qui moratur Bononie in cappella Sancti Damiani, dominus Taldusde Infangatis de Florencia, qui moratur Bononie, in cappella Sancte Crucis, et de aliis non recordatur. Item dixit quod audivit dictum Andream dicentem quod libenter vellet quod bellum esset  in paradiso inter sanctos, et quod unus interficeret alium et occideret. Item quod papa Bonifacius non est vere papa et quicquid fecit contra Collumpnenses non de iure fecit, imo dicebat quod erant meliores quam ipse papa, et vellet quod  Soldanus veniret Romam et submergeret papalem sedem et altare beati Petri et Pauli, tali modo quod nunquam aliquod altare esset in mundo. Interrogatus de loco, tempore et presentibus, respondit quod in domo ubi habitabat dominus Geppus de Florencia, in cappella Sancti Proculi, a duobus annis citra, et fuit circa festum nativitatis Domini, de die non recordatur; presentibus dicto domino Geppo et domino Fredo de Tholomeis de Senis scolari, de aliis non bene recordatur. Et predicta non dixit hodio vel amore.\nActum Bononie, in loco fratrum predicatorum, in domo officii inquisitionis, presentibus fratre Hodoardo Bononiensi et fratre Francisco de Sancto Martino de Apoxa, ordinis predicatorum, testibus vochatis.\n(S.N.) Ego Albertus quondam Carbonis, imperiali auctoritate et dicti fratris Guidonis inquisitoris notarius, predicta omnia, ipsius inquisitoris mandato, scripsi et publicavi.\n</4c4c306a-10d5-4f4a-a302-569e2735b05d>\n<f6317dd3-52bf-4c61-b9d0-d7c67f494baa>\n\nDie predicta quarto mensis novembris.\nDominus Geppus, filius domini Lamberti de Florencia, scolaris\nBononie, citatus per Beninchaxam Martini, nuncium iuratum domini fratris Guidonis Vicentini, ordinis predicatorum, inquisitoris heretice pravitatis in provincia Lombardie et marchia Ianuensi, a sede appostolica deputati, comparuit coram dicto inquisitore et iuravit mandata sancte Romane Ecclesie et dicti inquisitoris et dicere veritatem. Interrogatus dixit quod audivit dominum Andream Migli de Florencia, qui habitat Bononie in Sarago\u00e7a, in contrata filiorum quondam domini Dalfini, dicentem quod libenter vellet quod prelium esset in celo inter sanctos, et quod unus occideret alium, et quod interiora, sive membra sanctorum, caderent in terram, et quod crederet peccare si occideret centum milia homines. Et predicta audivit Bononie, in domo comitis Gallasi de Mangone, a tribus annis citra, presentibus domino Ubaldino de Ubaldinis et dicto domino Gallasio, domino Vanni Ghiandoni et multis aliis.\nActum Bononie, in loco fratrum predicatorum, in domo officii inquisitionis, presentibus fratre Viviano Cremensi  et fratre Coraducio de Esculo, de ordine fratrum predicatorum, testibus vochatis.\n(S.N.) Ego Albertus quondam Carbonis, imperiali auctoritate et dicti fratris Guidonis inquisitoris notarius, predicta omnia, ipsius inquisitoris mandato, scripsi et publicavi.\n</f6317dd3-52bf-4c61-b9d0-d7c67f494baa>\n<1d66ce87-5454-4c7b-84fb-2b6deffaf285>\n\nDie quinto mensis novembris.\nDonatus, filius quondam Partis de Florencia, qui nunc habitat Bononie, in cappella Sancti Ypoliti, in presencia fratris Guidonis Vicentini, ordinis predicatorum, inquisitoris heretice pravitatis in provincia Lombardie et marchia Ianuensi, a sede appostolica deputati, in iudicio constitutus, iuravit mandata sancte Romane Ecclesie et dicti inquisitoris et coinquisitorum suorum ac successorum eius et dicere puram et meram veritatem, et eciam  promixit attendere mandata dicti inquisitoris sub pena mille librarum bononinorum, quam penam incurrat si inventus fuerit usque nunc veritatem non disisse, coram dicto inquisitore in confessionibus et dictis suis, et que pena possit accipi dicto Donato per dictum inquisitorem et quam penam incurrat de cetero quociens fecerit aut dixerit contra predicta vel aliquod predictorum. Et predicta promixit secundum formam officii inquisitionis.\nActum Bononie, in domo officii inquisitionis, iuxta ortum fratrum predicatorum, presentibus fratre Bonifacino de Galuciis, fratre Franciscino de Sancto Martino de Aposa et fratre Petro Zancharro converso, omnibus de ordine fratrum predicatorum, testibus vochatis.\n(S.N.) Ego Albertus quondam Carbonis, imperiali auctoritate et dicti fratris Guidonis inquisitoris notarius, predicta omnia, ipsius inquisitoris mandato, scripsi et publicavi.\n</1d66ce87-5454-4c7b-84fb-2b6deffaf285>\n<952ef91c-3f0e-4c4b-b8a2-b835417f33e1>\n\nAnno Domini millesimo ducentesimo nonagesimo nono, indictione duodecima, die et loco predictis.\nDonatus, filius quondam Partis de Florencia, qui nunc habitat Bononie, in cappella Sancti Ypoliti, coram fratre Guidone Vicentino, ordinis predicatorum, inquisitore heretice pravitatis in provincia Lombardie et marchia Ianuensi, a sede appostolica deputato, in iudicio requisitus, respondit quod, cum esset forte octo annorum vel circa, antequam  haberet annos discretionis, fecit reverentiam uni heretico, tamen non discernebat quid faceret, set faciebat sicut docebatur. Interrogatus si fuit per fratrem Florium examinatus de heresi, respondit quod sic et abiuravit heresim coram eo. Item dixit quod postquam venit ad habitandum Bononie ivit semel ad domum Lippi, consanguinei sui, et domine Beatricis, matris dicti Lippi, et ibi invenit unum vel duos hereticos et locutus fuit eis et fecit reverenciam eis, secundum morem hereticorum. Interrogatus de nominibus eorum, dixit quod non recordatur. Interrogatus de tempore eorum et etate, dixit quod poterant forte quadraginta annorum vel circa esse. Interrogatus de domo et de loco, dixit quod fuit in domo domini Alberti de Chazanimicis, filii quondam domini Chazanimici, que domus fuit dirupta per commune Bononie. Interrogatus de tempore, dixit quod possunt esse viginti anni vel viginti unus vel circa. Interrogatus dixit quod frater Florius mixit pro ipso Donato et comparuit coram dicto fratre Florio, et hoc fuit postquam ipse Donatus fecit reverenciam dictis hereticis in domo dicti Lippi, per tres annos vel circa. Interrogatus quare non dixit predicta dicto inquisitori in aliis dictis suis et confessionibus suis, respondit quod male fecit et falsitatem dixit scienter et dixit contra sacramentum suum et vocat se  periurum, et dixit quod scienter fecit reverenciam dictis hereticis, sciens ipsos esse hereticos, et quod dictus Lippus duxit dictum Donatum ad domum suam et induxit eum ad hoc. Item interrogatus si unquam habuit aliquam absolutionem vel si fuit absolutus ab aliquo inquisitore et ab aliquo alio, qui absolvere potuisset de hiis, que conmixit in crimine heresis, respondit quod non.\nDictus inquisitor statuit terminum dicto Donato hinc ad terciam diem faciendi excusationem et deffensionem de omnibus et pro omnibus, que conmisisset in crimine heresis, et accipiendi copiam de processu et inquisitione facta contra eum, paratus sibi copiam facere. Presentibus fratre Francisco Bononiensi, ordinis  predicatorum, et Bergamino de Pergamo, testibus vochatis; qui frater Franciscus notarius rogatus fuit de omnibus predictis conficere publicum instrumentum\n(S.N.) Ego Albertus quondam Carbonis, imperiali auctoritate et dicti inquisitoris notarius, predicta omnia, de ipsius inquisitoris mandato, scripsi et publicavi.\n</952ef91c-3f0e-4c4b-b8a2-b835417f33e1>\n<075383eb-a03e-4876-97f1-ba65036c9d54>\n\nDie quinto mensis novembris.\nDonatus, filius quondam Partis de Florencia, qui nunc habitat Bononie, in cappella Sancti Ypoliti, in iudicio coram fratre Guidone Vicentino, ordinis predicatorum, inquisitore heretice pravitatis in provincia Lombardie et marchia Ianuensi, a sede appostolica deputato, constitutus dixit suo sacramento, corrigendo dicta sua predicta, quod ipse postquam iam erat duodecim vel tredecim seu quatuordecim annorum vel circa, ad indutionem matris sue, fecit reverenciam hereticis pluribus vicibus, in domo domine Trin\u00e7e et fratrum suorum, sciens ipsos esse hereticos. Et dicebat eis, secundum morem hereticorum, item dicebat eis: \"Benedicite,  benedicite\", pluribus vicibus. Interrogatus de nominibus hereticorum seu hereticarum, respondit quod una vocabatur Contessa de Prato et alia Avenente de Prato et quidam hereticus nomine Allamaninus, de nomine alterius non recordatur.\nActum Bononie, in domo officii inquisitionis, iuxta ortum fratrum predicatorum, presentibus fratre Francisco Bononiensi, ordinis predicatorum, domino Guidone Bontalenti notario et Bergamino de Pergamo, testibus vochatis.\n(S.N.) Ego Albertus quondam Carbonis, imperiali auctoritate et dicti fratris Guidonis inquisitoris notarius, predicta omnia, ipsius inquisitoris mandato, scripsi et publicavi.\n</075383eb-a03e-4876-97f1-ba65036c9d54>\n<0a5237cc-717a-4af9-bf8c-ef553c665f07>\n\nAnno Domini millesimo ducentesimo nonagesimo nono, indictione duodecima, die septimo mensis novembris.\nComparuit Donatus, filius quondam Partis de Florencia, qui nunc habitat Bononie, in cappella Sancti Ypoliti, coram fratre Guidone Vicentino, ordinis predicatorum, inquisitore heretice pravitatis in provincia Lombardie et marchia Ianuensi, a sede appostolica deputato. Cui Donato assignatus fuit terminus ad suam deffensionem et excusationem faciendam, pro hiis et de hiis, que conmisisset in crimine heresis, et accipiendi copiam inquisicionis et processus facte et facti contra eum, usque ad hodiernam diem per totam diem. Et dixit quod non intendit, nec vult copiam aliquam inquisicionis seu processus, facte seu facti contra eum, nec facere aliquam excusationem seu deffensionem, ponens se in manibus dicti inquisitoris alte et basse, ut de eo faciat ad sue libitum voluntatis.\nActum Bononie, in loco fratrum predicatorum, in domo officii inquisitionis, presentibus domino Bartholomeo de Scapis, domino Vanni Talenti, et Delavancio de Vicencio, testibus vochatis.\n(S.N.) Ego Albertus quondam Carbonis, imperiali auctoritate et dicti inquisitoris notarius, predicta omnia, ipsius inquisitoris mandato, scripsi et publicavi.\n</0a5237cc-717a-4af9-bf8c-ef553c665f07>\n<082fe8fc-6e05-4d7d-aa64-b01416b025cd>\n\nDie septimo mensis decembris.\nContessa, uxor quondam Bompetri bursarii, cappelle Sancti Martini de Aposa, citata per Beninchaxam Martini, nuncium iuratum domini fratris Guidonis Vicentini, ordinis predicatorum, inquisitoris heretice pravitatis in provincia Lombardie et marchia Ianuensi, a sede appostolica deputati, conparuit in iudicio coram dicto inquisitore et abiuravit omnem heresim et iuravit mandata sancte Romane Ecclesie et dicti inquisitoris et de veritate dicenda. Et dixit suo sacramento quod in aliis dictis suis, factis coram dicto inquisitore, non dixit veritatem, quia non recordabatur tunc, tamen dicit quod veritatem dixit coram fratre Homobono,  viccario dicti inquisitoris, et modo eciam vult dicere veritatem, et dicit quod ipsa cognovit Petrum de Arimino hereticum, quem receptavit Ferarie, in domo sua, et ei servivit de rebus suis, et hoc pluries ad minus duabus vicibus, de quibus recordatur, sciens ipsum esse hereticum, tamen dicit quod ei reverenciam non fecit. Item cognovit et vidit Mariam hereticam de Vicencia, quam receptavit Ferarie in domo sua, et ei servivit et ei reverenciam fecit, sciens ipsam esse hereticam, et hoc fuit semel in Feraria, et comedit etiam de suo pane benedicto, secundum morem hereticorum. Item dicit quod dictam Mariam vidit Bononie duabus vicibus et  eam visitavit in domo, in qua morabatur dicta Maria, que domus erat Bononie in burgo Sancti Petri, et portavit ipsa testis dicte Marie heretice predictis duabus vicibus vinum et pises, sciens ipsam esse hereticam. Interrogata si scit quod aliqua alia persona visitaverit dictum Petrum hereticum vel dictam Mariam hereticam in Feraria vel in Bononia, vel miserit ei de rebus suis, respondit quod non recordatur, nisi de Iohanne, socero suo, et Dolcebona, socru sua, et Bompetro, viro suo. Interrogata de tempore, quando fuerunt predicta, respondit quod possunt esse viginti quinque anni vel circa, quod predictam Mariam visitavit Bononie et receperat eam in domo sua Ferarie, et dictum Petrum hereticum.  Interrogata si ipsa testis habuit unquam fidem et credenciam hereticorum vel si modo habet, respondit quod modo non habet, nec unquam habuit, ut dicit; tamen dicit quod fecit reverenciam sibi et servivit dictis hereticis et hoc faciebat non libenter, sed ad indutionem soceri sui Iohannis et socrus sue Dolcebone et Bompetri mariti sui. Interrogata si unquam fuit examinata per aliquem inquisitorem, dicit quod non. Interrogata si unquam fuit absoluta de predictis, respondit non.\nDictus inquisitor statuit terminum dicte Contesse faciendi suam excusationem et deffensionem de predictis, usque ad terciam diem ante terciam. Respondit quod nullam volebat facere, et predicta testis iuravit predicta omnia vera esse.\nActum Bononie, in ecclesia Sancti Dominici, presentibus fratre Dominico sacrista, fratre Bonifacio domini Leonardi, ordinis predicatorum, et domino Guidone Bontalenti notario, testibus vocatis.\n(S.N.) Ego Albertus quondam Carbonis, imperiali auctoritate et dicti fratris Guidonis inquisitoris notarius, predicta omnia, ipsius inquisitoris mandato, scripsi et publicavi\n</082fe8fc-6e05-4d7d-aa64-b01416b025cd>\n<aba3e874-5b13-4feb-b57b-cbf8d9f85773>\n\nAnno Domini millesimo ducentesimo nonagesimo nono, indictione duodecima, die quinto decimo novembris.\nFrater Manfredinus de Campagnola, dioecesis Regini, de ordine fratrum predicatorum, comparuit in iudicio coram fratre Guidone Vicentino, ordinis predicatorum, inquisitore heretice pravitatis in provincia Lombardie et marchia Ianuensi, a sede appostolica deputato, et iuravit de veritate dicenda, et dixit quod eodem die, scilicet quinto decimo novembris, in die dominica, hora qua dictus inquisitor predicabat in ecclesia fratrum predicatorum, in civitate Regii, et predicabat specialiter de pertinentibus ad fidem et ad officium inquisitionis et faciebat legi sententiam domini pape contra Columpnenses et faciebat processus suos et admonitiones contra hereticos, credentes, fautores et receptatores hereticorum et contra Columpnenses et fautores et adiutores eorum et contra impedientes et molestantes officium inquisitionis, sicud patet de predictis per instrumenta publica scripta manu mei Alberti notarii infrascripti, Attolinus  de preposito de Regio, qui consuevit stare in canonica cum preposito de Carpeneta, erat presens in dicta predicatione, quando per dictum inquisitorem predicta dicebantur et fiebant. Et quia dictus Attolinus loquebatur et rumorem faciebat cum quibusdam aliis et inquietabat inquisitorem et impediebat predicationem et illa que dicebantur et legebantur ibi, ipse testis dixit illis, qui faciebant rumorem et qui loquebantur: \"Vos male facitis quia vos impeditis inquisitorem et predicationem suam, unde inquisitor posset vos reprehendere et possetis habere brigam\". Et tunc dictus Attolinus blasfemavit dictum testem, dicens: \"Vobis nascatur vermus canis\"; et subiunxit ipse Attolinus: \"Eatis ad clamandum in Campagnola cum fratribus illis\". Et ipse testis respondit: \"Vos male dicitis quia dicitis mihi rusticitatem et possetis de hoc audire verba que non placerent vobis\". Et ipse Attolinus cepit confinari ipsi testi et dicere: \"Si ego vos tenerem extra ego ita percuterem capud vestrum cum muro, quod occuli vestri exirent de capite\". Et cum ipse testis reprehenderet eum et diceret: \"Inquisitor posset vos punire de hiis que vos disistis\", ipse Attolinus dixit quod incacabat ei. Item dixit ipse testis quod audivit a fratre Bernardino converso, sacrista in conventu fratrum predicatorum de Regio, quod ipse Attolinus dixerat quod illi de Columpna, de quibus loquebatur dictus inquisitor in dicta predicatione, erant meliores homines quam fratres, et hoc audiverat dictus frater Bernardinus a quodam seculari, qui predicta audiverat.\nActum in civitate Regii, in loco fratrum predicatorum, in domo infirmitorii, presentibus fratre Anthonio Ferariensi, fratre Francisco de Bononia, de ordine predicatorum, et Delavancio de Vicencia, testibus vochatis.\n(S.N.) Ego Albertus quondam Carbonis, imperiali auctoritate notarius, et dicti fratris Guidonis inquisitoris notarius, predicta omnia, ipsius inquisitoris mandato, scripsi et publicavi.\n</aba3e874-5b13-4feb-b57b-cbf8d9f85773>\n<d2c4145d-5758-4ba2-bd59-2575fd27592d>\n\nEodem die.\nFrater Bernardinus sacrista, de ordine predicatorum, in conventu Regii, comparuit in iudicio coram fratre Guidone Vicentino, ordinis fratrum predicatorum, inquisitore heretice pravitatis in provincia Lombardie et marchia Ianuensi, a sede appostolica deputato, et dixit in verbo veritatis quod audivit quendam magistrum de lignamine, nomine magister Petrus, cappelle Sancti Thome, quod dictus magister audivit Attolinum quondam domini Atti de Regio, murmurantem et detrahentem amonitionibus et  predicationi, quas faciebat dictus inquisitor in ecclesia fratrum predicatorum de Regio contra Columpnenses, pluribus audientibus. Et predicta audivit ipse testis eodem die in dicta ecclesia, et  presentibus pluribus, nomina quorum nexit, et videbatur dicto Attolino quod ei displiceret illud quod fiebat contra Columpnenses.\nActum in civitate Regii, in claustro interiori fratrum predicatorum, presentibus fratre Gi rondo de Regio de Girondis et fratre Anthonio Ferariensi, testibus vochatis.\n(S.N.) Ego Albertus quondam Carbonis, imperiali auctoritate et dicti inquisitoris notarius, de eius mandato scripsi et publicavi.\n</d2c4145d-5758-4ba2-bd59-2575fd27592d>\n<549b3846-b159-482e-909f-e7fdf1bb9811>\n\nAnno Domini millesimo ducentesimo nonagesimo nono, indictione duodecima, die, loco et testibus antescriptis.\nMagister Petrus Vernicius, magister lignaminis, de vicinia Sancti Thome, citatus per Thomaxinum nuncium, comparuit in iudicio coram fratre Guidone Vicentino, ordinis predicatorum, inquisitore heretice pravitatis in provincia Lombardie et marchia Ianuensi, a sede appostolica deputato, et iuravit de veritate dicenda, et dixit suo sacramento quod fuit presens in ecclesia fratrum predicatorum de Regio, quando dictus inquisitor predicabat et faciebat admonitiones suas contra hereticos et credentes, et contra Columpnenses et fautores eorum, et faciebat legi sententiam domini pape contra dictos Columpnenses. Et quidam homines, scilicet prepositus de Castello, qui vocatur dominus  Bartholomeus, et quidam alius iuvenis, nomine..., et alii, de quorum nominibus non recordatur, loquebantur et impediebant inquisitorem et predicationem suam, et quidam frater conversus, nomine frater Manfredinus, de ordine predicatorum, reprehendebat dictum prepositum et alios impedientes predicationem, et tunc ille iuvenis homo supradictus cepit cominari dicto fratri, dicens: \"Si ego tenerem vos extra istam portam, ego ita comprimerem capud vestrum ad murum, quod exirent extra occuli vestri de capite\". Et tunc dictus frater dixit: \"Vos male dicitis et accusabo vos inquisitori\". Et tunc ille iuvenis respondit: \"Ego incaco vobis et faciatis scribi\". Interrogatus de loco, tempore et presentibus, respondit quod in dicta ecclesia, illa die et hora, quando dictus inquisitor predicabat, presentibus dicto fratre converso, dicto preposito, ipso teste, et domino Petri\u00e7olo de Guerris notario.\n(S.N.) Ego Albertus quondam Carbonis, imperiali auctoritate et dicti fratris Guidonis inquisitoris notarius, predicta omnia, ipsius inquisitoris mandato, scripsi et publicavi.\n</549b3846-b159-482e-909f-e7fdf1bb9811>\n<ee3c12df-57bd-4d20-b1e8-b1ecc7d625a7>\n\nEo die.\nThomaxinus de Sancto Martino, nunctius fratris Guidonis Vicentini inquisitoris, retulit michi notario infrascripto, citasse et non invenisse ad domos habitacionis eorum Attolinum Atti et magistrum Petrum Vernicium, magistrum lignaminis, et  precepisse familiis eorum, ut dictus Attolinus conpareret coram dicto inquisitore, cras de mane ante terciam, et dictus magister Petrus hodie conpareret, sub pena excomunicationis, et viginti quinque librarum bononinorum.\nEgo Albertus Carbonis notarius scripsi et publicavi.\n</ee3c12df-57bd-4d20-b1e8-b1ecc7d625a7>\n<53689824-037c-40d8-b031-5fd46269053a>\n\nDie sexto decimo novembris.\nAttolinus, filius quondam domini Caxotini de Castelerano de Regio, qui moratur in canonica cum domino Bernardino de Foglano, citatus per Thomaxinum de Sancto Martino, nuncium iuratum officii inquisitionis, comparuit in iudicio coram fratre Guidone Vicentino, ordinis predicatorum, inquisitore heretice pravitatis in provincia Lombardie et marchia Ianuensi, a sede appostolica deputato, et iuravit mandata sancte Romane Ecclesie et dicti inquisitoris et dicere puram et meram veritatem, tam de se quam de aliis, sub pena excomunicationis et viginti quinque librarum imperialium, quam penam incurrat si inventus fuerit veritatem non disisse, vel aliquid conmisisse aut fecisse contra fidem catholicam vel officium inquisitionis, vel ipsum inquisitorem, et quam penam incurrat tociens quociens inventus fuerit fecisse contra predicta vel aliquod predictorum. Interrogatus quando ipse inquisitor predicabat et faciebat legi admoniciones suas contra hereticos et credentes et contra Columpnenses et sententiam domini pape contra predictos Columpnenses, si ipse testis erat presens in ecclesia fratrum predicatorum de Regio, in publica predicatione, ubi et quando predicta fiebant et legebantur, et si ipse testis aliquid dixit vel fecit tunc quando predicta fiebant et legebantur, quod esset in preiudicium et detrimentum seu impedimentum officii inquisitionis vel ipsius inquisitoris, aut  predicationis sue, vel sententie domini pape, vel admonitionum que legebantur, vel quod esset in favorem illorum de Columpna, respondit quod bene fuit presens in dicta ecclesia et in dicta predicatione, quando predicta sententia domini pape et predicte admonitiones legebantur. Item dixit quod erat cum domino Alberto archipresbitero de Baysio et cum preposito de Castello et ipsi loquebantur simul et quidam frater conversus, de dicto conventu fratrum predicatorum, dixit: \"Videte quam stulti sacerdotes et clerici sunt isti\". Et tunc ipse testis respondit dicto fratri converso et dixit: \"Si non esetis frater et esetis extra, ego percuterem capud vestrum ad murum\". Et tunc dictus frater respondit: \"Tu posses penitere de hiis que dicis\", et dixit astantibus: \"Sitis testes\". Et tunc ipse testis dixit: \"Ego incaco vobis et non timeo vos. Quid potestis facere michi?\". Interrogatus de presentibus, respondit quod plures persone erant, scilicet dictus archipresbiter et dictus prepositus et dominus Rolandinus filius domini Symonis, et alii, de quibus non recordatur. Interrogatus de loco et tempore, respondit in dicta ecclesia, quando dictus inquisitor predicabat.\nDictus inquisitor statuit terminum dicto Attolino usque ad diem mercurii proximum meliorandi dictum suum et faciendi suam deffensionem et excusationem et conparendi coram ipso inquisitore in civitate Mutine in termino predicto.\nActum in civitate Regii, in domo fratrum predicatorum, in refetorio infirmorum, presentibus fratre Girondo de Girondis, fratre Francisco de Regio et fratre Francisco Bononiensi, ordinis predicatorum, testibus vochatis.\n(S.N.) Ego Albertus quondam Carbonis, imperiali auctoritate et dicti inquisitoris notarius, predicta omnia, ipsius inquisitoris mandato, scripsi et publicavi.\n</53689824-037c-40d8-b031-5fd46269053a>\n<b8cc3a8b-21aa-4fb0-b774-9e9b445d243a>\n\nDie et loco predictis, presentibus fratre Girondo de Girondis et fratre Francisco Bononiensi, ordinis predicatorum, testibus vochatis.\nDominus Bartholomeus, prepositus de Castello, testis citatus per Thomaxinum de Sancto Martino, nuncium iuratum fratris Guidonis Vicentini, ordinis predicatorum, inquisitoris heretice pravitatis in provincia Lombardie et marchia Ianuensi, a sede appostolica deputati, iuravit de veritate dicenda coram dicto inquisitore. Interrogatus, dixit suo sacramento quod fuit presens in ecclesia fratrum predicatorum de Regio cum domino Alberto archipresbitero de Baysio et erat presens etiam ibi Attolinus quondam Casotini, et quidam frater conversus de dicto loco reprehendebat dictos prepoxitum et archipresbiterum, dicens: \"Quales prepositi et archipresbiteri sunt isti, qui deberent attendere ad  predicationem et ad ea que dicuntur et loquntur?\". Et predicta audivit ipse testis a dicto Attolino quod dictus frater sic dixerat. Et postea ipse testis audivit dictum Attolinum dicentem bonum esset percutere capud istius fratris ad murum, et dixit ipse testis quod dictus Attolinus erat ebrius et nesciebat quid diceret; et aliud nexit de predictis.\n(S.N.) Ego Albertus Carbonis, imperiali auctoritate et dicti inquisitoris notarius, predicta scripsi et publicavi.\n</b8cc3a8b-21aa-4fb0-b774-9e9b445d243a>\n<71b60b8e-bd52-4dcd-a812-c57a18c13dd3>\n\nDie decimo septimo mensis novembris.\nPetri\u00e7olus de Guerris de Regio, citatus per Thomaxinum de Sancto Martino, nuncium officii inquisitionis, comparuit in iudicio coram fratre Guidone Vicentino, inquisitore heretice pravitatis in provincia Lombardie et marchia Ianuensi, a sede appostolica deputato, et iuravit mandata Ecclesie et dicti inquisitoris et de veritate dicenda. Interrogatus si fuit presens in ecclesia fratrum predicatorum de Regio, ubi et quando dictus inquisitor predicabat de pertinentibus ad fidem catholicam et faciebat legi admoniciones suas et litteram domini pape contra Columpnenses. Item si audivit aliquem vel vidit aut novit, qui detraheret litteris aut sentenciis domini pape vel admonicionibus et predicationi dicti inquisitoris vel impediret predicationem dicti inquisitoris. Item si novit, vidit vel audivit aliquem, qui cominaretur vel iniuriam aut contumeliam diceret alicui, qui reprehenderet et redargueret  loquentes et murmurantes aut impedientes dictam predicationem et dictum inquisitorem, aut qui verbo vel facto aliquid dicerent vel insinuarent in favorem Columpnensium, respondit quod bene fuit presens in dicta ecclesia et predicacione dicti inquisitoris quando predicta fiebant et legebantur, et tunc quidam frater conversus, de dicto ordine predicatorum et loco, reprehendebat aliquos loquentes in dicta ecclesia et predicatione, dicens: \"Vos deberetis stare in pace et non loqui\". Et tunc quidam nomine Attolinus de Regio respondit: \"Ego non dimitterem propter vos quin loquerer\". Et frater conversus respondit sibi et nexit bene quid, et tunc dictus Attolinus dixit: \"Si vos esetis hic extra ego percuterem sive acuzarem capud vestrum ad murum\". Et tunc dictus frater dixit: \"Si quis accusaret vos de predictis posetis habere dampnum\". Et tunc dictus Attolinus respondit: \"Ego inchaco vobis\". Et aliud nexit de predictis.\nActum in civitate Mutine, in domo officii inquisitionis, presentibus fratre Francisco de Bononia, ordinis predicatorum, et Iohanne de Carariis de Bononia, testibus vochatis.\n(S.N.) Ego Albertus Carbonis, imperiali auctoritate et dicti fratris Guidonis inquisitoris notarius, predicta omnia, ipsius inquisitoris mandato, scripsi et publicavi.\n</71b60b8e-bd52-4dcd-a812-c57a18c13dd3>\n<d8e17972-74ea-4b59-b562-808ad6e26e6e>\n\nEodem die et loco.\nAttolinus, filius quondam domini Casotini de Chastelarano de civitate Regii, comparuit in iudicio coram fratre Guidone Vicentino, ordinis predicatorum, inquisitore heretice pravitatis in provincia Lombardie et marchia Ianuensi, a sede appostolica deputato, et promixit suo sacramento, sicud iuravit alias coram dicto inquisitore, in civitate Regii, et sub pena viginti quinque librarum imperialium, nunquam molestare officium inquisitionis nec ipsum inquisitorem nec aliquem alium, occasione eius seu dicti officii, verbo vel facto, nec aliquo quocumque modo, sub predicta pena, quam penam tociens incurrat quociens contra faceret et predicta promixit secundum formam et modum officii inquisitionis et pro eo f\u00ecdeiupsit  dominus Guillielmus. Presentibus fratre Leone Parmensi, fratre Oddolino Mutinensi et fratre Francisco Bononiensi, de ordine fratrum predicatorum, testibus vochatis.\n(S.N.) Ego Albertus Carbonis, imperiali auctoritate et dicti inquisitoris notarius, predicta omnia scripsi et publicavi.\n</d8e17972-74ea-4b59-b562-808ad6e26e6e>\n<384b3a65-4304-448e-bfe1-af0d3a183cde>\n\nDie decimo septimo mensis novembris.\nFrater Gerardinus, qui sic appellatur, non tamen est obligatus alicui religioni vel ordini, citatus conparuit in iudicio coram fratre Guidone Vicentino, ordinis predicatorum, inquisitore heretice pravitatis in provincia Lombardie et marchia Ianuensi, a sede appostolica deputato, et iuravit mandata sancte Romane Ecclesie et dicti inquisitoris et dicere puram et meram veritatem, tam de se quam de aliis, vivis et defunctis, qui peccarent vel eciam peccavissent in crimine heresis vel circa ipsum crimem. Interrogatus si cognoscit vel cognovit unquam aliquem hereticum vel hereticam, credentem, fautorem vel receptatorem hereticorum, vel infamatum aut suspectum de heresi aut male loquentem de fide catholica, respondit quod ipse cognoscit et cognovit aliquos homines et personas, qui non videntur sibi, nec credit, quod sint bone fidei et bone opinionis. Interrogatus de nominibus eorum, respondit quod unus vocatur Petrus Bonus de Guzolo et alius Guido Cistela, ambo de Mutina, et alius Bernardinus de Monte Valario de Mutina, et alius Petrus qui dicitur Petrus, et credit eciam quod sit de Mutina, et credit quod predicti non teneant illam fidem, quam tenent et predicant fratres predicatores et alii religiosi. Interrogatus quare credit predicta, respondit quod nolunt laborare, nec vivere de labore suo, et habent vitam singularem, ab aliis Christi fidelibus. Item dixit quod frequenter vidit eos in ecclesia audientes legi sive cantari epistolam et evangelium et postea recedunt, nec videntur curare de corpore Christi, nec de aliis, que fiunt et dicuntur in missa. Item dixit quod audivit dictum Guidonem Cistelam dicentem quod cognoscebat quendam hominem, qui ambularet super aquas, sicud faciebat sanctus Petrus appostolus, et intelligebat de Gerardo Segarello, sicud credit ipse testis. Item dixit quod predicti appellant se et faciunt se appellari et vocari pauperes Christi, sive minimos, et consueverant appellari apostoli; et magister Ugolinus pictor, capelle Sancti Michaelis, sit de factis eorum.\nActum in civitate Mutine, in domo officii inquisitionis, presentibus fratre Thomaxino de Tonsis de Mutina et fratre Francisco de Bononia, de ordine fratrum predicatorum, testibus vochatis.\n(S.N.) Ego Albertus Carbonis, imperiali auctoritate et dicti inquisitoris notarius, predicta omnia, ipsius inquisitoris mandato, scripsi et publicavi.\n</384b3a65-4304-448e-bfe1-af0d3a183cde>\n<2834fe8f-db07-4656-8c84-86eea25f061d>\n\nDie decimo octavo mensis novembris.\nPetrus de Monte Umbrario  dioecesis Mutinensis, detentus et ductus, comparuit in iudicio coram fratre Guidone Vicentino, inquisitore heretice pravitatis in provincia Lombardie et marchia Ianuensi, a sede appostolita deputato, et abiuravit omnem heresim, f\u00ecdem et credenciam hereticorum et iuravit mandata sancte Romane Ecclesie et dicti inquisitoris et dicere puram et meram veritatem, tam de se quam de aliis, vivis et defunctis, qui peccarent vel etiam peccavissent in crimine heresis vel circa ipsum crimen. Interrogatus si unquam fuit examinatus per aliquem inquisitorem vel viccarium eius, respondit quod sic, scilicet per fratrem Leonem Parmensem, viccarium dicti inquisitoris, et iuravit coram eo mandata Ecclesie et de veritate dicenda. Interrogatus, respondit quod sunt quinque anni vel circa quod recessit a patre suo et a parentibus suis, et quidam, nomine Bonavitta de Florencia, qui appellabat se pauperem Christi et minimum, predicavit ipsum testem dicens quod deberet vendere omnia que habebat et dare pauperibus. Item dicit quod dictus Bonavitta et alii consocii sui conmendabant et laudabant Gerardum Segarellum de Parma, dicendo quod esset bonus homo et sanctus. Interrogatus si audivit ab illis, qui dicunt se vel faciunt dici pauperes Christi sive minimos seu apostolos, quod tangere hominem vel mulierem et contractare ad nudum, non obstante matrimonio, possit exerceri et fieri sine peccato, etiam in locis impudicis, nisi esset causa infirmitatis et necessitatis, respondit quod bene audivit dici a dictis hominibus quod huiusmodi tactus possunt exerceri et fieri sine peccato. Interrogatus de nominibus predictorum, respondit se nescire.  Interrogatus si credit predicta, respondit quod non, imo dicit quod credit quod tales tactus impudici sint cum peccato. Interrogatus qualem vitam et qualem statum habet et quomodo vivit, respondit quod appellat se pauperem Christi. Interrogatus si credit quod huiusmodi, qui dicunt se pauperes, sint in via salvacionis, cum tamen non laborent et vadant mendicando, non respondit simpliciter, dicebat tamen, ut videbatur, quod essent boni homines. Interrogatus ubi moratur et ubi hospitatur, respondit quod in domo Thealdi et in hospitali et in locis diversis, nec habet locum determinatum, et dicit quod aliquando cantavit \"qui appropinquavit regnum celorum\".\nActum in civitate Mutine, in domo officii inquisitionis, presentibus fratre Thomaxino lectore et fratre Oddolino de  Pelegrinis, ambobus de Mutina, et fratre Francisco Bononiensi, de ordine fratrum predicatorum, testibus vochatis.\n(S.N.) Ego Albertus Carbonis, imperiali auctoritate et dicti fratris Guidonis inquisitoris notarius, predicta omnia, ipius inquisitoris mandato, scripsi et publicavi.\n</2834fe8f-db07-4656-8c84-86eea25f061d>\n<006a3f65-4498-4749-889a-f9c82dd9d4be>\n\nAnno Domini millesimo ducentesimo nonagesimo nono, indictione duodecima, eodem die, loco et testibus.\nPetrus Bonus, quondam Zamboni de Mutina, detentus et ductus, comparuit in iudicio coram fratre Guidone Vicentino, ordinis predicatorum, inquisitore heretice pravitatis in provincia Lombardie et marchia Ianuensi, a sede appostolica deputato, et abiuravit omnem heresim, fidem et credenciam hereticorum, et iuravit mandata sancte Ecclesie et dicti inquisitoris et dicere puram et meram veritatem, tam de se quam de aliis, vivis et defunctis, qui peccarent vel etiam peccavissent in crimine heresis vel circa ipsum crimen. Interrogatus si unquam fuit examinatus per aliquem inquisitorem vel viccarium eius, respondit quod sic, scilicet per fratrem Aghisium Pergamensem, viccarium fratris Guidonis inquisitoris, et per fratrem Thebaldum Parmensem, viccarium etiam dicti inquisitoris, et iuravit mandata sancte Romane Ecclesie et dictorum viccariorum sive inquisitorum, et iuravit dieta mandata coram fratre Aghixio, bis, ut credit, et de una vice est certus, et dictus frater Aghisius precepit ei quod non deberet vocare se vel facere vocari apostolum, nec deberet cantare de cetero \"appropinquabit regnum celorum\" et similia. Interrogatus si servavit predicta, respondit quod non servavit dicta mandata, quia bene postea pluries cantavit \"appropinquabit regnum celorum\", et appellavit se pauperem Christi et minimum, ut credit de minimo, et ab aliis personis vocatus est appostolus, et eciam affirmavit se esse apostolum, quando persone petebant ab eo si esset frater  appostolus. Item dixit quod fuit detentus et positus in carcere comunis Mutine, per fratrem Thebaldum tunc viccarium fratris Florii inquisitoris, et ibi stetit quadraginta diebus vel circa, et dixit quod stetit ante in carcere episcopi, duobus vel tribus diebus, et dicit quod non fuit examinatus et non recordatur si iuravit mandata et dicit quod postea fuit dimissus per fratrem Leonem Parmensem, viccarium dicti fratris Florii, ad preceps amicorum ipsius Petroboni. Interrogatus quantum tempus est quod tenuit vitam et statum quem habet, respondit quod bene sunt duodecim anni, vel circa, et fuit induttus et predicatus a quodam, qui vocabatur Guizardinus, qui est mortuus, et dicebatur frater appostolus, et dixit quod dictus frater Guizardinus docuit eum quod deberet dimittere omnia que habebat vel habere posset et daret pauperibus. Interrogatus si credit posse vivere sine labore, ire mendicando et vivere de elimosinis, respondit quod ipse in duodecim dictis annis vixit de elimosinis, orando et serviendo infirmis, et si non essent infirmi orare suficeret. Item interrogatus, dixit quod bene cognoscit et cognovit Gerardum Segarellam de Parma, qui est incarceratus per dominum episcopum Parmensem et inquisitores et dixit quod antequam esset in carcere frequenter vidit eum et locutus fuit ei et dicit quod credit et credidit dictum Gerardum esse et fuisse bonum hominem et credit quod Deus meritis dicti Gerardi miracula fecit. Interrogatus quomodo sit, respondit quod non fuit presens tamen audivit quod dictus  Gerardus miraculose sanavit quosdam infirmos Mediolani et eciam Bononie quendam puerum infirmum, et ipse testis credit quod ita fuerit. Interrogatus si peccatum fuit et est tenere dictum Gerardum in carcere, noluit respondere absolute et simpliciter. Interrogatus si credit quod dominus papa et Ecclesia Romana posset ei precipere quod non deberet servare vitam quam servat ipse et consimiles sibi, et non vivere de elimosinis, set de labore suo, noluit respondere absolute et simpliciter. Interrogatus si audivit dici vel credit quod Gerardus Segarella predictus exercuerit et fecerit cum mulieribus sive iuvenibus tactus impudicos et  inmundos, respondit quod bene audivit hoc et credit quod fecerit talia et similia. Interrogatus si ipse testis credit quod huiusmodi tactus possint exerceri sine peccato, respondit quod non credit, immo credit quod peccatum sit talia facere. Interrogatus si credit quod isti, qui dicuntur pauperes Christi sive appostoli sive minimi, sint meliores homines et magis perfecti qui sint in mundo, noluit respondere simpliciter et absolute. Interrogatus si sanctus Ambroxius, Bernardus et Augustinus, qui habuerunt possesiones ecclesiasticas, fuerint ita perfecti vel minus, sicud isti, qui modo appelantur pauperes Christi sive minimi sive apostoli quia isti appellant se pauperes et illi habuerunt bona temporalia, noluit respondere simpliciter et absolute.\n(S.N.) Ego Albertus Carbonis, imperiali auctoritate et dicti inquisitoris notarius, de eius mandato scripsi et publicavi.\n</006a3f65-4498-4749-889a-f9c82dd9d4be>\n<60bc62f9-d68c-4ead-b58a-37b76b4a3b49>\n\nAnno Domini millesimo ducentesimo nonagesimo nono, indictione duodecima, die decimo nono novembris.\nReverendus vir, frater Guido Vicentinus, ordinis predicatorum, inquisitor heretice pravitatis in provincia Lombardie et marchia Ianuensi, a sede apostolica deputatus....\nActum in civitate Mutine, in domo officii inquisitionis, presentibus fratre Francisco Bononiensi, fratre Bernardino de Regio, de ordine predicatorum, et Iohanne de Carariis Bononiensi,  testibus vochatis.\nEgo Albertus Carbonis notarius dicti inquisitoris, scripsi et publicavi.\n</60bc62f9-d68c-4ead-b58a-37b76b4a3b49>\n<19d1b5f7-433a-41ee-8661-aac3f3662e2d>\n\nEodem die loco et testibus.\nDominus Mafeus Cremonensis, iudex ad malleficia, et dominus Aymericus Ferariensis, iudex ad laboreria, scilicet pontes et vias,  iudices domini... potestatis civitatis Mutine, preceperunt personaliter Iohanni Rayneri et Bricerio de Briceriis, capitibus quinquagine beccariorum  de Mutina quod debeant facere fieri pontem et viam reparari, per quam viam itur ante domum officii inquisitionis super ripam aque, et si nollent dictum pontem facere fieri et dictam viam reparari, quod de cetero per dictum pontem et viam non vadant, nec transsitum habeant, nec ipsi nec aliqui de vicinia et quinquagina predicta, nec alia persona quecunque; sub pena quinqueginta librarum imperialium, et plus et minus, arbitrium dictorum iudicum.\n(S.N.) Ego Albertus Carbonis, imperiali auctoritate et dicti inquisitoris notarius, predicta omnia, ipsius inquisitoris mandato, scripsi et publicavi.\n</19d1b5f7-433a-41ee-8661-aac3f3662e2d>\n<ff21bba0-f5be-4c39-9ad0-5e4ed96eef04>\n\nDie decimo nono mensis novembris.\nPetrus, filius Gerardi de Monte Umbraro, dioecesis Mutinensis, promixit suo sacramento attendere et observare mandata Ecclesie et dicti inquisitoris et renunciavit et promixit dimittere et relinquere societatem, vitam et statum illorum, qui faciunt se appellari appostolos sive pauperes Christi sive minimos, et eos accusare ubic\u00f9mque eos invenerit inquisitori vel eius viccario et vivere de labore suo et morari cum patre suo vel in civitate et districtu Mutinensi et non recedere de dicta contrata sine licencia dicti inquisitoris, et non vagari per mundum et credere et observare omnia illa et singula que credit sancta Romana Ecclesia et que docet et pr\u00e9dicat et precipit observari. Et supponit se foro et iurisdictioni dicti inquisitoris et realiter et personaliter, sub pena viginti quinque librarum bononinorum, quam penam incurrat tociens quociens faceret contra predicta vel aliquod predictorum; et hec omnia promixit, secundum formam officii inquisitionis.\nActum Mutine, in domo officii inquisitionis, presentibus fratre Thomaxino de Tonsis de Mutina, fratre Francisco Bononiensi, et fratre Oddolino Mutinensi, de ordine predicatorum, testibus vochatis.\nEgo Albertus Carbonis, imperiali auctoritate et dicti inquisitoris notarius, scripsi et publicavi.\n</ff21bba0-f5be-4c39-9ad0-5e4ed96eef04>\n<9fcc8a2e-6f79-46da-a513-a3c2f55cd540>\n\nAnno Domini millesimo ducentesimo nonagesimo nono, indictione duodecima, die vigesimo novembris.\nMagister Anthonius Testachavaria, professor in gramatica, dominus Bartholomeus, dominus Iohannes et dominus Iacopinus, omnes de Petrezanis, dominus Vitale de Parma, dominus Iacobus de Trentis, dominus Zannes de Trentis, dominus Fededeus  bursarius, domJnus Bartholomeus bursarius, dominus Iohannes de Sancto Vito, dominus Giliolus Tavanus, dominus Nicholaus Scarfugla, dominus Boninsegna Brignacha, dominus  Raymondinus tabernarius, Iohannes Raynerii, Bricerius de Briceriis, ambo capita dicte cinquantine beccariorum: omnes predicti et singuli de cinquantina beccariorum, civitatis Mutine, pro se et pro aliis omnibus de dicta cinquantina, omnes in comuni concordia, nemine discrepante, volentes attendere et observare mandata domini fratris Guidonis Vicentini, ordinis predicatorum, inquisitoris heretice pravitatis in provincia Lombardie et marchia Ianuensi, a sede apostolica deputati, et dominorum Aymerici Ferariensis et Mathey Cremonensis, iudicum potestatis Mutine, facta dictis capitaneis cinquantine pro se et pro aliis predictis, scripta manu mei Alberti notarii infrascripti, quod deberent facere et conservare cum  effectu pontem et viam, que sunt inter aquam et domum officii inquisitionis et super andronam, que est inter dictam domum officii et domum domini Sileti de Perezanis, et dictam andronam similiter aut de cetero non transire nec ire, nec ipsi, nec alie persone, per dictum pontem et per dictam viam, sive per ripam aque, nec permittere quod aqua fluat aut transeat per dictam andronam. Predicti in quantum omnes et singuli fuerunt contenti et confessi et voluntarii, quod dictus inquisitor habeat pro se et successoribus suis, liberam et plenariam libertatem, proprietatem et dominium in dicto ponte et in dicta via, claudendi et claudi faciendi dictam viam et pontem et dictum pontem auferendi et auferri faciendi, ita quod nullus transitus eundi vel redeundi de cetero sit et pateat alicui persone, nisi ad voluntatem dicti inquisitoris, et quod ipse inquisitor per se vel per alios dictam viam et pontem faciat,  deffendat et conservet tanquam res suas ad suam voluntatem. Dicentes et asserentes quod de cetero nolebant transire per dictum pontem et viam, cedentes et resignantes omni comodo et utilitati, proprietati vel iuri, que haberent vel possent habere in dicto ponte et via, vel in transitu per dictum pontem et viam. Et predicti omnes fuerunt congregati de licencia et mandato domini Baldesii, vice comitis domini Marchionis, ex instrumento licencie, scripto manu mei Alberti notarii infrascripti. De dicta autem androna quid velent facere non fecerunt responsionem dicto inquisitori.\nActa fuerunt hec omnia Mutine, in domo officii inquisitionis, presentibus fratre Oddolino de Mutina, fratre Iohanne de  Petrezanis de Mutina, fratre Francisco Bononiensi, domino Iohanne de Carariis de Bononia et Delavancio de Vicencia, testibus vochatis.\n(S.N.) Ego Albertus Carbonis, imperiali auctoritate et dicti fratris Guidonis inquisitoris notarius, predicta omnia, ipsius inquisitoris mandato, scripsi et publicavi, et presens fui omnibus suprascriptis, scripsi ss.ss.\n</9fcc8a2e-6f79-46da-a513-a3c2f55cd540>\n<c9f5d63c-18e8-443b-9035-f026e007cc73>\n\nDie vigesimo primo novembris.\nFrater Anthonius, quondam domini Iohanini de Feraria, ordinis predicatorum, testis iuratus et citatus, conparuit in iudicio coram fratre Guidone Vicentino, ordinis predicatorum,  inquisitore heretice pravitatis in provincia Lombardie et marchia Ianuensi, a sede appostolica deputato. Interrogatus si ivit in civitate Regii ad domum fratrum minorum, et dixit guardiano fratrum minorum, qui vocatur frater Iacobinus Parmensis de Pisceria, ex parte dicti inquisitoris quod non deberet predicare nec permittere predicari, nec campanam pulsari in ecclesia sive loco dictorum fratrum minorum, die dominico quinto decimo novembris. Item quod ipse guardianus deberet mittere aliquos de fratribus suis ad predicationem dicti inquisitoris, quam faciebat in ecclesia fratrum predicatorum de Regio, dicto die, de negociis fidei et officii inquisicionis et specialiter contra hereticos et eorum credentes et Columpnenses, dampnatos tanquam hereticos et relapsos; et volebat dictus inquisitor facere admonitiones suas contra predictos et facere legi sententiam domini pape, latam contra dictos Columpnenses. Que omnia dictus inquisitor fecit eodem die, in dicto loco predicatorum, ut patet per instrumentum, scriptum manu mei Alberti notarii infrascripti. Ad predicta omnia et singula dictus frater Anthonius respondit quod in dicto die dominico, circa oram tercie, ipse frater Anthonius cum fratre  Bartholomeo de Medicis de Regio, de mandato dicti inquisitoris, ivit ad locum fratrum minorum et fecit vocari guardianum et dixit ipsi guardiano quod dictus inquisitor debebat predicare, dicto die dominico in ecclesia predicatorum post oram prandii, et debebat predicare de factis fidei et specialiter contra Columpnenses dampnatos per dominum papam. Unde ipse guardianus ex parte dicti inquisitoris non deberet predicare nec permittere predicari aliquem alium in dicto loco seu ecclesia minorum, nec permittere campanam pulsari. Item quod deberet mittere aliquos de fratribus suis ad predicationem dicti inquisitoris, quia dictus inquisitor non gravabat eos in talibus, nec fecerat nec mandaverat eis aliquid simile postquam fuerat inquisitor, nisi alia vice propter Columpnenses et ista vice. Dictus autem guardianus respondit quod nesciebat aliquid de predicatione dicti inquisitoris, set ex quo sciebat, bene servaret et faceret servari illa que mandabat inquisitor. Interrogatus qui erant pr\u00e9sentes quando dixit predicta dicto guardiano, respondit quod frater Bartholomeus, socius dicti testis, et Thomaxinus, nunctius iuratus dicti inquisitoris. Interrogatus de loco et tempore, respondit quod die dominico quinto decimo novembris in dicto loco fratrum minorum iuxta portam clausti. Interrogatus ipse testis si ipse guardianus servavit et fecit servari predicta, respondit quod non, quod sit ex eo quod fuit presens ipse testis in predicatione dicti inquisitoris a principio usque ad finem, et bene vidit quod fratres minores non fuerunt ibi, quia bene vidit alios religiosos, scilicet predicatores, heremitas, monacos, clericos et laycos, qui interfuerunt dicte predicationi, minores autem non vidit. Item dixit quod audivit pulsari  campanas duabus vicibus in dicto loco fratrum minorum quando dictus inquisitor predicabat et audivit a secularibus quod fuit  predicatum in dicto loco fratrum minorum per dictos minores. Item dixit ipse testis quod dicti fratres minores videntur fecisse predicta in iniuriam et turbationem dicti inquisitoris et officii sui, ex eo quia dicti fratres minores non consueverunt predicare in dicto loco suo in dicto tempore, sed in adventu vel in quadragesima; sed quando sciverunt quod dictus inquisitor volebat et debebat predicare, statim fecerunt pulsari campanas et predicaverunt. Quod autem dictus inquisitor deberet predicare, bene potuerunt scire dicti fratres minores, quia in die sabato precedenti dictam diem dominicam preconizatum fuit per totam civitatem Regii quod dictus inquisitor debebat predicare contra Columpnenses et eciam fuit dictum per capellas dicto die dominico in mane, et ipse testis etiam dixit predicta dicto guardiano, sicud dixit supra.\nActum in civitate Mutine, in locutorio fratrum predicatorum, presentibus fratre Oddolino de Pelegrinis de Mutina et fratre Francisco Bononiensi, de ordine fratrum predicatorum, testibus vochatis.\n(S.N.) Ego Albertus Carbonis, imperiali auctoritate et dicti fratris Guidonis notarius, predicta omnia, ipsius inquisitoris mandato, scripsi et publicavi.\n</c9f5d63c-18e8-443b-9035-f026e007cc73>\n<3b2a4fa1-c251-4ea8-8c77-1a8dff3882f1>\n\nDie et loco predictis.\nFrater Bartholomeus de Medicis de Regio, ordinis predicatorum, testis iuratus et citatus, comparuit in iudicio coram fratre Guidone Vicentino, ordinis predicatorum, inquisitore heretice pravitatis in provincia Lombardie et marchia Ianuensi, a sede appostolica deputato. Interrogatus si ivit cum fratre Anthonio quondam domini Iohanini de Feraria, ordinis predicatorum, in civitate Regii ad domum fratrum minorum et si audivit et presens fuit quando dictus frater Anthonius dixit guardiano fratrum minorum, qui vocatur frater Iacobinus Parmensis de Pisceria, ex parte dicti inquisitoris quod non deberet predicare nec permittere predicari, nec  campanam pulsari, in ecclesia sive loco dictorum fratrum minorum die dominico quinto decimo novembris. Item quod ipse  guardianus deberet mittere aliquos de fratribus suis ad predicationem dicti inquisitoris, quam faciebat in ecclesia fratrum predicatorum de Regio, dicto die, de negociis fidei et officii inquisitionis et specialiter contra hereticos et eorum credentes et Columpnenses, dampnatos tanquam hereticos et relapsos, et volebat dictus inquisitor facere admonitiones suas contra predictos et facere legi sententiam domini pape, latam contra dictos Columpnenses. Que omnia dictus inquisitor fecit eodem die in dicto loco predicatorum, ut patet per instrumentum, scriptum manu mei Alberti notarii infrascripti. Ad predicta omnia et singula dictus frater Bartholomeus respondit quod in dicto die dominico circa oram tercie, ipse frater Bartholomeus cum dicto fratre Anthonio, de mandato dicti inquisitoris, ivit ad locum fratrum minorum et ipse frater Anthonius fecit vocari guardianum predictum et dixit ipsi guardiano quo dictus inquisitor debebat predicare dicto die dominico in ecclesia predicatorum, post oram prandii, et debebat predicare de factis fidei et specialiter contra Columpnenses, dampnatos per dominum papam. Unde ipse guardianus, ex parte dicti inquisitoris, non deberet predicare nec permittere predicari aliquem alium in dicto loco seu ecclesia minorum, nec permittere  campanam pulsari. Item quod deberet mittere aliquos de fratribus suis ad predicationem dicti inquisitoris, quia dictus inquisitor non gravabat eos in talibus, nec fecerat nec mandaverat eis aliquid simile postquam fuerat inquisitor, nisi alia vice propter Columpnenses et ista vice. Dictus autem guardianus respondit quod nesciebat aliquid de predicatione dicti inquisitoris, sed ex quo sciebat, bene servaret et faceret servari illa que mandabat inquisitor. Interrogatus qui erant pr\u00e9sentes quando dictus frater Anthonius dixit predicta guardiano predicto, respondit dictus frater Anthonius et ipse testis et Thomaxinus, nuncius iuratus dicti inquisitoris, et quidam frater portarius dictorum fratrum minorum. Item dixit ipse testis quod dictus frater Anthonius dixit dicto guardiano quod omnes illas personas, que venirent ad dictum locum minorum, mitteret ad locum predicatorum ad  predicacionem dicti inquisitoris. Interrogatus de loco et tempore, respondit quod die dominico quinto decimo novembris in dicto loco fratrum minorum iuxta portam clausti. Interrogatus ipse testis si ipse guardianus servavit et fecit servari predicta, respondit quod non, quod sit ex eo quod fuit presens in predicatione dicti inquisitoris a principio usque ad finem, et bene vidit quod fratres minores non fuerunt ibi, quia bene vidit alios religiosos, scilicet predicatores, heremitas, monacos, clericos et laicos, qui interfuerunt dicte predicationi, minores autem non vidit. Item dixit quod audivit pulsari campanas duabus vicibus in dicto loco fratrum minorum, quando dictus inquisitor predicabat et audivit a secularibus quod fuit predicatum in dicto loco fratrum minorum per dictos minores. Item dixit ipse testis quod dicti fratres minores videntur fecisse predicari in iniuriam et turbationem dicti inquisitoris et officii sui, ex eo quia dicti fratres minores non consueverunt predicare in dicto loco suo in dicto tempore, sed in adventu vel in quadragesima, sed quando sciverunt quod dictus inquisitor volebat et debebat predicare, statim fecerunt pulsari campanas et predicaverunt. Quod autem dictus inquisitor deberet predicare bene potuerunt scire dicti fratres minores, quia in die sabato precedenti dictam diem dominicam, preconizatum fuit per totam civitatem Regii quod dictus inquisitor debebat predicare contra Columpnenses et eciam fuit dictum per capellas, dicto die dominico in mane, et ipse testis eciam audivit, et presens fuit quando dictus frater Anthonius dixit predicta dicto guardiano, sicut dixit supra. Presentibus fratre Francisco Bononiensi et fratre Guillielmo de Casellis de Regio, ordinis predicatorum, testibus vocatis.\n(S.N.) Ego Albertus Carbonis, imperiali auctoritate et dicti fratris Guidonis inquisitoris notarius, predicta omnia, ipsius inquisitoris mandato, scripsi et publicavi.\n</3b2a4fa1-c251-4ea8-8c77-1a8dff3882f1>\n<b00b5c9b-c4a0-4596-9ef2-a707c0df7c88>\n\nEodem die.\nThomaxinus de sancto Martino de Regio nuncius iuratus fratris Guidonis Vicentini, ordinis predicatorum, inquisitoris  heretice pravitatis in provincia Lombardie et marchia Ianuensi, a sede appostolica deputati, testis iuratus et cytatus, comparuit in  iudicio coram dicto inquisitore. Interrogatus si ivit cum fratre  Anthonio quondam domini Iohanini de Feraria, ordinis predicatorum, in civitate Regii ad domum fratrum minorum et si audivit et presens fuit quando dictus frater Anthonius dixit guardiano fratrum minorum, qui vocatur frater Iacobinus Parmensis de Pisceria, ex parte dicti inquisitoris, quod non deberet predicare, nec permittere predicari, nec campanam pulsari in ecclesia sive loco dictorum fratrum minorum, die dominico quinto decimo novembris. Item quod ipse guardianus deberet mittere aliquos de fratribus suis ad predicationem dicti inquisitoris, quam faciebat in ecclesia fratrum predicatorum de Regio, dicto die, de negociis fidei et officii inquisitionis et specialiter contra hereticos et eorum credentes et Columpnenses, dampnatos tanquam hereticos et relapsos, et volebat dictus inquisitor facere admonitiones suas contra predictos et facere legi sentenciam domini pape, latam contra predictos Columpnenses. Que omnia et singula dictus inquisitor fecit eodem die in dicto loco predicatorum, ut patet per instrumentum, scriptum manu mei Alberti notarii infrascripti. Ad predicta omnia et singula dictus Thomaxinus respondit quod in dicto die dominico circha oram tercie ipse Thomaxinus cum dicto fratre Anthonio, de mandato dicti inquisitoris, ivit ad locum fratrum minorum et fecit vocari guardianum et dixit ipsi  guardiano quod dictus inquisitor debebat predicare dicto die dominico in ecclesia predicatorum, post oram prandii, et debebat predicare de factis fidei et specialiter contra Columpnenses, dampnatos per dominum papam. Unde ipse guardianus, ex parte dicti inquisitoris, non deberet predicare, nec permittere predicari aliquem alium in dicto loco seu ecclesia minorum, nec permittere  campanam pulsari. Item quod deberet mittere aliquos de fratribus suis ad predicationem dicti inquisitoris, quia dictus inquisitor non gravabat eos in talibus, nec fecerat nec mandaverat eis aliquid simile postquam fuerat inquisitor, nisi alia vice propter Columpnenses et ista vice. Dictus autem guardianus respondit quod nesciebat aliquid de predicatione dicti inquisitoris, sed ex quo sciebat, bene servaret et faceret servari illa que mandabat inquisitor. Interrogatus qui erant pr\u00e9sentes quando dictus frater Anthonius dixit predicta dicto guardiano, respondit frater Bartholomeus de Medicis de Regio, ordinis predicatorum, et ipse Thomaxinus testis. Interrogatus de loco et tempore, respondit quod die dominico quinto decimo novembris in dicto loco fratrum minorum iuxta portam clausti. Interrogatus ipse testis si ipse guardianus servavit et fecit servari predicta, respondit quod non, quod sit ex eo quod fuit presens in predicatione dicti inquisitoris a principio usque ad finem, et bene vidit quod fratres minores non fuerunt ibi, quia bene vidit alios religiosos, scilicet predicatores, heremitas, monacos, clericos et laycos, qui interfuerunt dicte predicationi, minores autem non vidit. Item dixit ipse testis quod audivit pulsari campanas in dicto loco minorum antequam dictus frater Anthonius fecisset dictam ambasiatam dicto guardiano et audivit a secularibus quod fuit predicatum in dicto loco fratrum minorum per dictos minores. Item dixit ipse testis quod dicti fratres minores videntur fecisse predicta in iniuriam et turbationem dicti inquisitoris et officii sui, ex eo quia dicti fratres minores non consueverunt predicare in dicto loco suo in dicto tempore, set in adventu vel in quadragesima; set quando sciverunt quod dictus inquisitor volebat et debebat predicare, statim fecerunt pulsari campanas et  predicaverunt. Quod autem dictus inquisitor deberet predicare, bene potuerunt scire dicti fratres minores, quia in die sabato precedenti dictam diem dominicam preconizatum fuit per totam civitatem Regii quod dictus inquisitor debebat predicare contra Columpnenses, et eciam ipse testis, nuncius dicti inquisitoris, de mandato dicti inquisitoris, dixit per cappellas dicto die dominico in mane et ipse Thomaxinus testis presens fuit et audivit quando dictus frater Anthonius dixit predicta dicto guardiano, sicut dixit supra.\nActum in civitate Mutine, in domo officii inquisitionis, presentibus fratre Francisco Bononiensi, ordinis predicatorum, et Iohanne de Carariis de Bononia, testibus vochatis.\n(S.N.) Ego Albertus quondam Carbonis, imperiali auctoritate et dicti fratris Guidonis inquisitoris notarius, predicta omnia, ipsius inquisitoris mandato, scripsi et publicavi.\n</b00b5c9b-c4a0-4596-9ef2-a707c0df7c88>\n<de03c845-5982-4fb1-8351-4c9c2b21a81f>\n\nMillesimo trecentesimo primo, indictione quarta decima, die octavo mensis augusti.\nSer Brunettus de Ferro, civis Bononiensis, qui fuit de Florencia, consiencie sue stimulo, ut dicebat, conparuit coram religioso et discreto viro fratre Bonifacio Ferrariensi, ordinis predicatorum, viccario reverendi viri fratris Guidonis Vicentini, dicti ordinis, inquisitoris hereticorum in provincia Lombardie et marchia Ianuensi. Iuratus, suo sacramento dixit quod modo possunt esse tres anni vel circa, quod ipse testis erat Bononie, in domo Buvalelli de Buvalellis, iuxta curiam Sancti Ambroxii, cum ser Manetto  Munsili de Florentia et ser Lapo Bochamatta et cum ser Cursio quondam Neri Bonelle, qui habitabat in dicta domo Bononie, tunc pro quodam negocio et tunc dictus Cursius Bonelle, cum essent in verbis et ratiocinarentur simul, dixit, audiente dicto teste et presente, quod qui habet de bonis istius mundi non expedit sibi aliud nec alia gratia Dei in hoc mundo; et quod ista curia Romana et isti fratres predicatores et minores illud quod faciunt hodie et dicunt, faciunt tantum pro una achataria et ad achatariam  habendam et pr\u00f2 alia re. Item dixit quod audivit tunc a dicto Cursio dicente quod corpus Christi quod levatur cotidie in ecclesiis, si esset ita magnum sicud est maior mons de mundo, modo esset consumptum. Item dixit quod audivit tunc dictum Cursium dicentem quod fratres sibi fecerant magnam iniuriam et  iniustitiam, quando cruce signaverunt sororem suam. Item dixit quod iam audivit a pluribus personis et maxime a suprascripto ser Manetto quod mater dicti Cursii fuit cruce signata Florentie per inquisitorem hereticorum dicte terre, eo quod fuit credens hereticorum. Interrogatus de presentibus, respondit quod pr\u00e9sentes erant predicti ser Manettus, Lapus Bochamatta et ipse testis, et de die non recordatur, et aliud nescit de dicto Cursio, nec de aliqua alia persona quod sit contra fidem, et dixit quod hoc non dixit pretio vel amore, hodio vel precibus, sed solum zelo fidey.\nActum Ferarie, in domo officii inquisitionis, in loco fratrum predicatorum, presentibus fratribus Nascimbene Ferrariensi et Albertino, conversis ordinis predicatorum, testibus vocatis et rogatis.\n</de03c845-5982-4fb1-8351-4c9c2b21a81f>\n<db8337cb-07a6-4a02-98a1-ebe911800d3a>\n\nEodem die et loco, presentibus testibus fratribus Thomaxio de Osculo et Huguitione Ferrariensi, ordinis predicatorum.\nSer Lapus Chastelini de Florencia, cui dicitur Bochamata, motu consciencie sue, ut dixit, conparuit coram suprascripto viccario suprascripti inquisitoris et sub prestito iuramento. Interrogatus a suprascripto viccario, suo sacramento dixit quod quidam nomine Cursius Neri Bonelle de Florencia, qui consueverat morari Bononie in domo domini Buvalelli de Buvalellis, que est iuxta curiam Sancti Ambroxii, et modo moratur in strata Sancti Vitalis in domo domini Rombolini de Rombolinis, est homo male fidey et opinionis et male videtur sentire de fide chatolica, quod scit ex eo quia modo possunt esse tres amni vel circa quod ipse testis erat tunc temporis in domo dicti ser Buvalelli, in qua morabatur dictus ser Cursius, cum ipso Cursio, ser Brunetto de Ferro, et cum ser Manetto Munsirri de Florencia, pro quodam eorum  negocio ordinando, et cum essent in verbis et ratiocinarentur invicem, dictus Cursius dixit, presente et audiente ipso teste et aliis suprascriptis, quod illud quod Ecclesia Romana et isti fratres predicatores et minores faciunt et dicunt, faciunt et dicunt hodie, totum faciunt ad achatariam et  ad achatariam habendum et non pro alio, nec ad aliud. Item ex eo quod audivit dictum Cursium tunc dicentem quod corpus Christi quod elevatur cotidie in ecclesiis, si esset ita magnum sicut est maior mons de mundo, modo esset consumptum. Item ex eo quod audivit dictum Cursium tunc dicentem quod qui habet satis de avere istius mundi, non expedit sibi aliud, nec habere aliam gratiam. Item dixit dictus testis quod vidit sororem dicti Cursii, nomine Monalettam, fuisse cruce signatam Florentie per inquisitorem pro crimine heresis. Item dixit quod audivit a pluribus personis dici, de quarum nominibus non recordatur et a ser Manetto Monsirri de Florentia, quod mater dicti Cursii fuit infecta de heresi et cruce signata in Florentia. Interrogatus de presentibus, qui audivissent predicta, respondit et dixit quod ipse testis et ser Brunettus de Ferro et ser Manettus Monsiri de Florentia. Item dixit quod audivit a quodam famulo dicti Cursii, cuius nomem est  Centummille, quod ipse Cursius erat abominabilis peccator et peior homo de mundo. Et aliud nexit de dicto Cursio, nec de aliqua alia persona quod sit contra fidem. Item dixit quod hec non dixit odio vel amore, precio vel precibus, sed zelo fidey quia credebat se teneri.\n</db8337cb-07a6-4a02-98a1-ebe911800d3a>\n<cad7b70e-b59e-4583-9add-50decd5b177b>\n\nEodem die et loco.\nDominus Manettus Munsirri, notarius de Florentia, motu consciencie sue, ut dixit, conparuit coram suprascripto viccario suprascripti inquisitoris. Suo sacramento dixit quod iam sunt tres anni et ultra, ipso teste existente in civitate Bononie in domo habitationis Cursii quondam Neri Bonelle de Florentia, audivit a dicto Cursio inter sua ratiocinia, pluribus vicibus et diversis temporibus, dicente ipso Cursio, quod Ecclesia Romana est  Ecclesia malignandum  et quod quicquid sacerdotes et eorum prelati et fratres predicatores et minores faciebant et opperabantur, fiebat ad detractionem et extorsionem peccuniarum hominum simplicium de mundo, qui dicuntur christiani et ad tenendum eos sub pedibus suis, dicendo eis bona verba et seducendo eos ad dandum sibi peccuniam, et quod omnia oppera pr\u00e9lat orum et fratrum predicatorum et minorum et aliorum religiosorum erant simulatoria et decepti va, et audivit etiam a dicto Cursio asertive dicere pluribus vicibus et diversis temporibus, quod sacramentum quod publice dicitur corpus Christi, quod fit sub ostia, erat quedam subornatio sive delusio, et quod non erat credendum quod in manibus talium peccatorum posset corpus Christi consecrari, et quod tanto tempore facta est talis illusio consecrandi, si esset maior mons de mundo pasta unde fit talis  oblata, iam consummata esset, tanto tempore durravit dicta illusio ; et quod non credidit postquam etatem habuit cognoscendi, nec credere vult dictus Cursius, quod talis consecratio possit fieri per huiusmodi prelatos et sacerdotes, et quod omnia oppera Romane Ecclesie erant mala et falacia. Item dixit dictus testis quod mater dicti Cursii, que vocabatur domina Ravenna, fuit infecta de crimine heresis et credidit heroribus hereticorum et adoravit eos, secundum malum ritum ipsorum, sicud ipsa confessa fuit coram quondam bone memorie fratre Guizardino, inquisitore in Tuscia, presente et audiente ipso teste, et etiam soror dicti Cursii, que nominatur monna Leta, que fuit uxor domini Montignani de Gondelmontibus, fuit cruce signata et punita pro crimine hereseos per fratrem Allamannum de Lucha, tunc inquisitorem in Tuscia, et eciam quondam Nella, frater dicti Cursii, fuit credens hereticorum, sicud per acta officii inquisitionis de Tuscia apparet. Et ea que de dicto Cursio dixit, fuerunt dicta per dictum Cursium, presente ipso teste, ser Brunetto de Ferro, Lapo Bochamatta, et in domo dicti Buvalelli. Item dixit quod tunc presentibus dictis testibus, audivit dictum Cursium dicentem quod non est aliud in mundo et bona affluentur, et in hiis confidebat et non in alia re, et quod de alia vita nichil credere hostendebat. Presentibus fratribus Guidocto Bononiensi et  Aldrovandino, conversis, ordinis predicatorum, testibus.\n(S.N.) Ego Albertus Carbonis, imperiali auctoritate notarius et dicti domini inquisitoris notarius, de mandato fratris Manfredi Parmensis inquisitoris, suprascriptas depositiones contra  suprascriptum Bonacursium, scriptas manu Ferarisii de Labrusca, notarii dicti inquisitoris, scripsi in presenti libro  et in formam publicam redegi ss.\n</cad7b70e-b59e-4583-9add-50decd5b177b>\n<8b60f542-f0c8-4308-83b4-761d7ec0762b>\n\nMillesimo ducentesimo nonagesimo nono, indictione duodecima, die decimo mensis aprilis.\nFrater Guido Vicentinus inquisitor statuit terminum Bompetro quondam Iohannis bursarii, hinc ad terciam diem faciendi suam deffensionem et excusationem de omnibus et pro omnibus, de quibus fuisset infamatus et accusatus coram ipso inquisitore, pro crimine heresis, et de quibus fuisset confessus occasione predicta, paratus ipse inquisitor facere sibi copiam de actis inquisitionis facte contra ipsum Bompetrum.\nActum Bononie, in domo officii inquisitionis, posita iuxta ortum fratrum predicatorum, presentibus fratre Iohanne de  Musonibus de Bononia, ordinis fratrum predicatorum, Millanino de Mediolano et Bergamino de Bergamo, familiaribus dicti inquisitoris, testibus vocatis.\nEgo Albertus notarius predictus scripsi ss.ss.\n</8b60f542-f0c8-4308-83b4-761d7ec0762b>\n<99aaa90e-1f72-42d8-864f-b53531b6ea35>\n\nDie undecimo mensis aprilis.\nNascimbene Adelardi, familiaris et nuncius fratris Guidonis Vicentini inquisitoris, dixit et denuctiavit atque precepit, mandato dicti inquisitoris, ad domum ubi consuevit habitare Iulianus bursarius, in cappella Sancti Martini de Apoxa, quod ipse Iulianus veniat et compareat usque ad octo dies coram ipso inquisitore ad faciendum suam deffensionem et excusationem de omnibus et pro omnibus, de quibus fuisset infamatus et accusatus coram ipso inquisitore pro crimine heresis, paratus ipse inquisitor facere sibi copiam de actis inquisitionis facte contra ipsum  Iulianum.\nEgo Albertus notarius predictus ss.ss.\n</99aaa90e-1f72-42d8-864f-b53531b6ea35>\n<4be11a39-f551-4656-8b7c-77a492df44fc>\n\nEodem die.\nNascimbene Adelardi, familiaris et nuncius fratris Guidonis Vicentini inquisitoris, guarentavit et retulit michi Alberto notario se cytasse et precepisse personaliter ex parte dicti inquisitoris domino Martino Yspano, scolari in iure canonico, hodie ut hodie conpareat personaliter coram dicto inquisitore et quod faciat expediri et disbrigari domum quam habitat dictus dominus  Martinus, hinc ad quartam diem.\nEgo Albertus notarius predictus ss.ss.\n</4be11a39-f551-4656-8b7c-77a492df44fc>\n<6a2c9128-47aa-4baa-85ae-6031a9a7c2c5>\n\nDie duodecimo aprilis.\nFrater Guido Vicentinus inquisitor fecit, constituit et ordinavit dominum Becchum domini Ugolini Boniohanini Rubei ibidem presentem et consencientem suum procuratorem, actorem et nuncium specialem et dicti officii inquisitionis, specialiter ad accipiendum et ad prehendendum tenutam et corporalem  possesionem unius domus posite Bononie, in cappella Sancti Andree de Ansaldis infra hos confines: a parte anteriori via publica, a parte posteriori gua\u00e7atorium, ab uno latere scole domini Francisci de Sasolinis, legum doctoris, ab alio latere ecclesia Sancti Andree predicti; et generaliter ad omnia et singula facienda et exercenda, que per verum et legittimum procuratorem fieri et exerceri possent, et que in predictis et quolibet predictorum fuerint opportuna et que idem inquisitor facere et exercere posset si adesset. Promittens firmum et ratum habiturum suo nomine et dicti officii inquisitionis et suorum successorum in dicto officio inquisitionis,  quicquid dictus procurator fecerit in predictis, circha predicta et quolibet predictorum, sub obligatione bonorum officii inquisitionis predicti.\nActum Bononie, iuxta domum predictam, presentibus fratre Bonifacio de Galluciis, ordinis predicatorum de Bononia,  Gerardicto domini Boniohanini Rubei, Savorino domini Nicholay Cho\u00e7obirro et Millanino de Mediolano, testibus vochatis.\nEgo Albertus notarius predictus ss.ss.\n</6a2c9128-47aa-4baa-85ae-6031a9a7c2c5>\n<051b3a90-53e4-4653-bf81-8e16bd9ccc8e>\n\nEodem die, loco et testibus.\nDominus Becchus, domini Ugolini Boniohanini Rubei, procurator fratris Guidonis Vicentini inquisitoris, procuratorio nomine pro eo et officii inquisitionis accepit et adprehendidit tenutam et corporalem possesionem de una domo posita Bononie, in cappella Sancti Andree de Ansaldis infra hos confines: a parte anteriori via publica, a parte posteriori gua\u00e7atorium, ab uno latere scole domini Francisci de Sasolinis, legum doctoris, ab alio latere ecclesia Sancti Andree predicti ; apperiendo, claudendo et firmando hostia dicte domus.\nEgo Albertus notarius predictus ss.ss.\n</051b3a90-53e4-4653-bf81-8e16bd9ccc8e>\n<2dc1bcce-4087-49e4-b19f-9f0f4638ca81>\n\nMillesimo ducentesimo nonagesimo nono, indictione duodecima, eodem die, loco et testibus.\nMillaninus de Mediolano, nuncius iuratus fratris Guidonis Vicentini inquisitoris, precepit familiaribus domini Martini Yspani, scolari in iure chanonico, ex parte dicti inquisitoris, quod ipse dominus Martinus et dicti sui familiares debeant morari in domo quam habitat ipse dominus Martinus, posita Bononie in cappella Sancti Andree de Ansaldis, infra hos confines: a parte anteriori via publica, a parte posteriori gua\u00e7atorium, ab uno latere scole domini Francisci de Sasolinis, legum doctoris, ab alio latere ecclesia Sancti Andree predicti, pro dicto inquisitore et nomine dicti officii inquisitionis. Qui familiares sponte receperunt dictum  preceptum, pro eorum parte et dicti domini Martini et nomine et vice eorum et dicti domini Martini.\nEgo Albertus notarius predictus ss.ss.\n</2dc1bcce-4087-49e4-b19f-9f0f4638ca81>\n<cce95860-5ed9-494d-b4e3-04a8a1207066>\n\nDie tercio decimo aprilis.\nBeninchaxa Martini, nuncius iuratus fratris Guidonis Vicentini inquisitoris, retulit michi Alberto notario se hodie cridasse alta et preconia voce, de mandato dicti inquisitoris, super ambabus scalis palacii veteri communis Bononie et ante domum quam nunc habitat dominus Martinus Yspanus, scolaris in iure chanonico, positam Bononie in cappella Sancti Andree de Ansaldis, infra hos confines: a parte anteriori via publica, a parte posteriori gua\u00e7atorium, ab uno latere scole domini Francisci de Saxolinis, doctoris legum, ab alio latere ecclesia sancti Andree predicti; de qua domo Becchus domini Ugolini Boniohanini Rubei, procurator dicti inquisitoris, procuratorio nomine pro eo, accepit et  aprehendidit tenutam et corporalem possesionem, quod si quis  habet cartam, cautionem, sententiam vel preceptum sive ius aliquod vel qui dictam domum velit deffendere, vel ad eius deffensionem venire, hinc ad octo dies pro primo, secundo et tercio termino  peremtorie coram dicto inquisitore debeat comparere, alioquim dictus inquisitor procedet in predictis, secundum quod postulat ordo iuris.\nEgo Albertus notarius predictus ss.ss.\n</cce95860-5ed9-494d-b4e3-04a8a1207066>\n<d79129a8-d241-4db9-b6d4-8df92fef13c1>\n\nEodem die.\nBeninchaxa Martini nuncius guarentavit et retulit michi notario infrascripto, se de mandato fratris Guidonis Vicentini inquisitoris, hodie personaliter precepisse dompno Iacobo, rectori ecclesie Sancte Chaterine porte Sancti Proculi, quod denunctiet excomunicatos Benvenutum Michaelis et Iohannam eius uxorem, coram populo, die iovis sancto et deinceps in diebus dominicis et festivis precipuis, pro eo quod ipsi violenciam intullerunt dicto inquisitori.\nEgo Albertus notarius predictus ss.ss.\n</d79129a8-d241-4db9-b6d4-8df92fef13c1>\n<1106c617-8703-4206-8227-5937901ada42>\n\nEodem die.\nDominus Becchus domini Ugolini Boniohanini Rubei, procurator fratris Guidonis Vicentini inquisitoris, procuratorio nomine dicti officii inquisitionis, accepit et apprehendidit tenutam et corporalem possessionem de quadam domo cum quodam  chaxamento sive broilitto, positis Bononie in cappella Sancti Martini de Aposa, cuius domus sunt confines: a latere anteriori via publica, a latere posteriori domina Iacobina Henrigipti, iuxta heredes Dominici Grotti, et iuxta Luchisinum de Oleo; confines  chasamenti sunt: a latere anteriori via publica, a latere posteriori flumen Apose, et iuxta Ugolinum Guillielmi; apperiendo, claudendo et firmando hostia dicte domus et chasamenti.\nActum Bononie, in dicta domo et chasamento, presentibus Gerardicto domini Boniohanini Rubei, Beninchasa Martini  nuncio, et pluribus aliis.\nEgo Albertus notarius predictus ss.ss.\n</1106c617-8703-4206-8227-5937901ada42>\n<1088b098-c4f5-4f19-96a9-9658bbfe3980>\n\nMillesimo ducentesimo nonagesimo nono, indictione duodecima, die quarto decimo aprilis.\nBeninchaxa Martini nuncius, guarentavit et retulit michi Alberto notario, se hodie, de mandato fratris Guidonis Vicentini inquisitoris, cridasse alta et preconia voce super ambabus scalis palladi veteri communis Bononie et ante domum Iuliani bursarii, positam Bononie in cappella Santi Martini de Apoxa, a latere anteriori via publica, a parte posteriori domina Iacobina  Henrigipti, iuxta heredes Dominici Grotti, et iuxta Luchisinum de Oleo, et cridasse eciam ante chasamentum dicti Iuliani, positum in dicta cappella iuxta flumem Apoxe et iuxta viam publicam,  cartam, cautionem, sentenciam vel ius aliquod in dieta domo et  chaxamento vel qui dictam domum et chasamentum velit deffendere vel ad eorum deffensionem venire, hinc ad decem dies coram dicto inquisitore debeat comparere, alioquim dictus inquisitor procedet in predictis, secundum quod postulat ordo iuris.\nEgo Albertus notarius predictus ss.ss.\n</1088b098-c4f5-4f19-96a9-9658bbfe3980>\n<ec88bd03-4c20-4967-a57d-c414b5e17d4b>\n\nDie decimo septimo aprilis.\nFrater Guido Vicentinus inquisitor absolvit Benvenutum  Michaelis, cappelle Sancte Chaterine, ab omni vinculo excomunicationis, quam incurrisset, pro eo quod violenciam fecit dicto inquisitori et officio inquisitionis, exigendo ab eo violenter pedagium in porta burgi Sancte Chaterine predicte. Qui Benvenutus prius iuravit mandata sancte Romane Ecclesie et dicti inquisitoris et promixit nunquam conmittere aliquid tale vel simile et fecit cautionem de viginti quinque libris bononinorum. Dictus inquisitor conmixit dompno Iacobo, rectori dicte ecclesie Sancte Chaterine, quod absolveret Iohannam, uxorem dicti Benvenuti, ab excomunicationem propter eandem causam.\nActum Bononie, in loco fratrum predicatorum, in domo officii inquisitionis, presentibus Gerardo de Bononia et Petro domini Bertholomei Venture, testibus vochatis.\nEgo Albertus notarius predictus ss.ss.\n</ec88bd03-4c20-4967-a57d-c414b5e17d4b>\n</756dccea-3fd5-4ca5-b54a-00c38387c1f2>\n<b905991d-4202-4043-8282-571737cc794b>\n<935962c4-875d-44bc-aaf8-edff0f383d51>\n\nDie septimo mensis novembris.\nFrater Guido Vicentinus inquisitor, precepit personaliter Donato quondam Partis de Florencia et domino Bartholomeo de Scappis et Vanni Talenti, fideiupsoribus suis, quod nullum pignus nec aliqua alia bona de domo habitationis dicti Donati debeant distrahi vel alienari aut restitui illis personis, ad quas spectant dicta pignora, sine licencia dicti inquisitoris, nec aliquam solutionem debeant recipere de capitali vel merito, sub pena securitatis facte per eos. Qui omnes promiserunt dicto inquisitori predicta attendere et observare, ut dictum est, et acquieverunt et consenserunt dicto precepto.\nActum Bononie, in capitulo maiori fratrum predicatorum, presentibus Beninchaxa Martini, Pergamino de Pergamo et Nascimbene Adelardi, testibus.\nEgo Albertus Carbonis notarius predictus publicavi et scripsi ss.ss.\n</935962c4-875d-44bc-aaf8-edff0f383d51>\n<cf980a29-0845-4c63-9e63-51d93541e4a7>\n\nIn Christi nomine amen. Liber securitatum hereticorum et credentium et fautorum eorum, pertinentes ad officium inquisitionis in civitate Bononie, tempore venerabilis viri domini fratris Guidonis Vicentini, ordinis fratrum predicatorum, inquisitoris heretice pravitatis in Bononia et in provintia Lombardie ac marchia Ianuensi.\n</cf980a29-0845-4c63-9e63-51d93541e4a7>\n<18cd3f43-5d84-4ea8-914f-fb6bc00d1499>\n\nAnno Domini millesimo ducentesimo nonagesimo nono,  indicione duodecima, die quartodecimo aprilis.\nDompnus Iacobus, rector ecclesie Sancti Thome de Merchato, conparuit coram domino fratre Guidone inquisitore predicto, et promisit suo sacramento atendere et observare precepta sancte Romane Ecclesie et dicti inquisitoris et solvere omne id quod fuerit condempnatus, et se presentare coram dicto inquisitore quociens requisitus fuerit, sub pena prestiti iuramenti et sub pena ducentarum librarum bononinorum, quam penam dictus inquisitor possit exigere a dicto dompno Iacobo ad voluntatem et arbitrium dicti inquisitoris. Pro eo quod ipse dompnus Iacobus dedit penitentiam et ecclesiastica sacramenta Roxeflori de Verona, uxori condam Bonigrini, qui ambo fuerunt condempnati de crimine heresis et mortui in fide hereticorum; et sepellivit et sepelliri fecit corpus dicte Roxeflore in cimiterio dicte capelle absque licentia et requisitione domini episcopi et inquisitoris aut suorum vichariorum, et dictam penam ipse dompnus Iacobus tociens incurrat et ab eo possit exigi cum effectu quociens contra fecerit. Et supposuit se iurisdictioni et foro dicti inquisitoris et officii inquisitionis realiter et personaliter. Et pro eo fideiupsores et se principales principaliter et in solidum obligaverunt et promiserunt, supponentes se iurisdictioni et foro dicti inquisitoris modo predicto: dominus Belvilanus de Pacibus milex, dominus Acharixius Iohannis  Raymondini et dominus Iacobus Berardi notarius, omnes capelle predicte Sancti Thome, sub obligatione bonorum suorum.\nActum Bononie, in loco fratrum predicatorum, in domo officii inquisitionis, presentibus fratre Gerardo de Massa et fratre  Nicholao de Strata Maiori, ordinis predicatorum, de Bononia, domino Beccho domini Ugolini Boniohanini Rubey, Gerarditto domini Boniohanini Rubey et Milanino de Mediolano, testibus. \n</18cd3f43-5d84-4ea8-914f-fb6bc00d1499>\n<43ba925a-2b64-47f5-ab6d-beabca9a0d69>\n\nEodem die.\nDominus Martinus Spagnolus, scolaris in iure canonicho, citatus conparuit coram dicto domino fratre Guidone inquisitore, et iuravit de veritate dicenda. Interogatus ab eodem, dixit quod stetit et hodie stat in quadam domo posita in civitate Bononie, in capella Sancti Andree de Ansaldis, infra hos confines: iuxta viam publicam, iuxta dictam ecclesiam et iuxta gua\u00e7atorium, et stetit ibi per tres annos vel circha et locavit ad pensionem sibi dictam domum dominus Bonifacius de Lauglano canonicus Bononiensis, pro vigimti sex libris primo anno et duobus sequentibus ad voluntatem dicti domini Bonifacii, quia nolebat dare tantum quia studium erat destructum occasione guerre et conplebatur tercius annus in festo sancti Michaelis proxime venturi. Interrogatus si scit vel unquam scivit quod dicta domus sit vel fuerit illorum de Columpna qui fuerunt rebelles Ecclesie et summi pontificis vel quod habuerint aliquod ius in dicta domo et habitaverint in ea, respondit quod bene intellexit et audivit quod dominus Iacobus de Columpna, rebellis Ecclesie, moratus fuit ibi et stetit quando fuit scolaris in Bononia. Sed tunc idem dominus Martinus non erat in civitate Bononie, et dixit quod vidit ibi stare dominum Matheum de Columpna, nepotem dicti domini Iacobi, canonicum Paduanum. Dixit etiam quod audivit dici in contrata a Matheo notario universitatis et ab aliis de vicinia et a domino Pantaleone domini Michaelis de Riosti, quod illa domus erat  quorundam de Canpania, scilicet domini Iordani et domini Andree de Anania; et de predictis nichil aliud scivit; et audivit etiam dici quod Ubaldinus de Lauglano emerat dictam domum et restituit eam dictis dominis de Anania.\nDominus frater Guido inquisitor predictus, precepit dicto domino Martino quod stet et moretur in dicta domo pro ipso inquisitore et suo nomine et officii inquisitionis et eidem respondeat de pensione. Qui dominus Martinus confessus fuit et consensit.\nActum Bononie, in sala superiori domini Bononiensis  episcopi, presentibus dicto domino Pantaleone, fratre Homobono Bononiensi, ordinis predicatorum, et domino Becho domini Ugolini Boniohanini Rubey, testibus vocatis.\n(S.N.) Ego Guido Bontalenti, imperiali autoritate notarius, predicta scripsi.\n</43ba925a-2b64-47f5-ab6d-beabca9a0d69>\n<6989f74d-79da-4214-8f35-33b5a407cf28>\n\nDie quinto decimo mensis aprilis.\nConparuit Benvenutus Michaelis, capelle Sancte Catherine de porta Sancti Proculi, coram fratre Guidone Vicentino inquisitore, et promisit attendere et observare mandata sancte Romane Ecclesie et dicti inquisitoris et nunquam molestare dictum inquisitorem, nec aliquem alium inquisitorem, nec violenciam sibi inferre, nec pedagium accipere aut guidangnium pro persona sua vel familia aut rebus suis, nec procurabit quod accipiatur per alium, nec alicui accipienti, nec in talibus offendenti dabit conscilium, auxilium vel favorem, et hoc sub pena prestiti sacramenti, et viginti quinque librarum bononinorum, quam penam incurrat quociens contra fecerit, et dictus inquisitor possit sibi accipere dictam penam pro excessu et culpa conmissa in predictis et circa predicta. Et promisit predicta attendere et observare pro se et Iohanna uxore sua, subiciens se iurisdictioni et foro dicti inquisitoris et officii inquisitionis personaliter et realiter. Et pro eo fideiusserunt et se principaliter et in sollidum obligaverunt, sub dicta pena et obligatione omnium suorum bonorum et cetera ut supra: dominus frater Guillielmus de Nasinis, capelle Sancti Martini de Sanctis et dominus Iacobus domini Donini de Sanctis, capelle Sancte Catherine burgi Sancte Catherine.\nActum Bononie, in loco fratrum predicatorum, in domo officii inquisitionis, presentibus fratre Francisco de Boateriis, et fratre Loderengo de Panicho, ordinis predicatorum, et Milanino de Mediolano, testibus vocatis et rogatis.\n(S.N.) Ego Albertus Carbonis, imperiali auctoritate notarius et dicti inquisitoris notarius, publicavi et ss.ss.\n</6989f74d-79da-4214-8f35-33b5a407cf28>\n<0c7d7636-de8e-490f-9f33-624c4b8396b5>\n\nAnno Domini millesimo ducentesimo nonagesimo nono, indinone duodecima, die quartodecimo aprilis predicto.\nDominus Bonifacius de Lauglano, canonichus Bononiensis, citatus conparuit coram dicto domino fratre Guidone inquisitore, et dixit suo sacramento quod locavit dictam domum vel fecit locari dictam domum iam per quinque vel per sex annos nuper elapsos quibusdam scolaribus, primo Theotonicis, ut credit, et postea tribus ultimis annis dicto domino Martino, et locavit eam vice et nomine et sicud procurator dominorum Iordani Vetuli, canonici Ananini, et domini Andree fratris sui, et satisfecit de pensione duorum primorum annorum dicto domino Andree existente Rome pro hostiario domini pape. Interrogatus si sit vel unquam scivit quod dicta domus sit vel unquam fuerit illorum de Columpna, rebellium summi pontificis et Romane Ecclesie vel quod aliquod ius in ea habuerint vel habitaverint in ea, respondit quod numquam audivit, nec scivit quod dicta domus pertineret ad dictos de Columpna aliquo iure vel titulo, tamen bene dicit quod vidit dominum Iacobum de Columpna comorantem in dicta domo, nescit tamen quo titulo, vel cuius nomine habitaverit in ea et postea vidit dominum Matheum de Columpna, nepotem dicti domini Iacobi, habitantem pluribus annis in dicta domo et recepit pensionem dicte domus pro uno anno ultimo a dicto domino Matheo quindecim librarum vel usque ad vigimti libras, quam pecuniam dictus dominus Bonifacius dedit dicto domino Andree, Rome. Interrogatus si habet instrumentum procurationis dictorum dominorum Andree et Iordani, respondit quod habuit, tamen non recordatur ubi sit, sed faciet inquiri bona fide.\nDominus frater Guido inquisitor predictus, precepit eidem domino Bonifacio quod usque ad decem dies faciat sibi copiam de dicto procuratorio et quod de dicta domo et locatione eiusdem et pensione recipienda se amplius intromitere non debeat, sine licentia dicti inquisitoris. Qui dominus Bonifacius fuit contentus et paratus ad omnia predicta servanda.\nActum Bononie, in dicta sala, presentibus dicto fratre Homobono et dicto domino Beccho, testibus.\n\n</0c7d7636-de8e-490f-9f33-624c4b8396b5>\n<a6a6efcd-3e2d-4316-8ebd-c4d984d7def9>\n\nDie sextodecimo aprilis.\nDominus Pantaleo condam domini Michaelis de Riosto, capelle Sancti Damiani, citatus conparuit coram dicto domino fratre Guidone inquisitore et iuravit de veritate dicenda. Interrogatus dixit quod vidit dominum Iordanum de Anania stantem et habitantem in dicta domo, ubi habitat dominus Martinus Ispanus, posita in civitate Bononie, in capella Sancti Andree de Ansaldis, infra confines predictos, et possunt esse tregimta octo anni vel circha et habitabat in dicta domo tanquam in domo propria, sicud publice dicebatur, et post eum steterunt in dicta domo dominus Thedixius de Camilla de Ianua et dominus Thedixius de Ma\u00e7a de Flischo de Ianua, et credit quod habitabant dictam domum nomine dicti domini Iordani. Post eos Ubaldinus de Lauglano occupavit dictam domum et eam tenuit duobus annis vel circha. Post predicta venit dominus Iacobus de Columpna et dictam domum recuperavit a dicto domino Ubaldino, ut audivit, cum procuratorio dicti domini Iordani, et habitavit in dicta domo dictus dominus Iacobus tribus annis vel plus et credit quod dictus dominus Iacobus habitabat in dicta domo nomine dicti domini Iordani. Interrogatus si pensionem solvebat, respondit se nescire. Interrogatus si dictus dominus Iacobus de Columpna vel alii de Columpna, qui fuerunt rebelles summi pontificis et Ecclesie Romane, habent vel habuerunt aliquod ius in dicta domo vel si ipsa domus ad eos pertinet vel pertinuit aliquo modo, iure vel titulo, respondit non, quod sciat, nisi sicud supra dixit, nec audivit. Interrogatus dixit quod post dictum dominum Iacobum habitavit in dicta domo dominus Petrus de Piperno, nunc cardinalis, et post eum aliqui alii, nomina quorum nescit, et post illos stetit dominus Matheus, canonicus Paduanus, nepos dicti domini  Iacobi, et nunc habitat in dicta domo dictus dominus Martinus  Yspanus. Item dixit quod postea vidit procuratorium quando dictus dominus Iordanus constituit procuratorem ad locandum dictam domum dominum Bonifacium de Lauglano, canonicum  Bononiensem. Qui dominus Bonifacius locavit dictam domum et locari fecit per dictum testem tribus annis quibusdam scolaribus et postea dictus dominus Bonifacius eam locavit dicto domino Martino Yspano pro dicto domino lordano. Interrogatus dixit quod credit dictam domum esse dicti domini Iordani, iure proprietatis et dominii; et aliud nescit de predictis, nec dicere vult super predictis.\nActum Bononie, in loco fratrum predicatorum, in domo officii inquisitionis, presentibus Milanino de Mediolano et Benicasa Martini, testibus.\n(S.N.) Ego Guido Bontalenti, imperiali autoritate notarius, predicta scripsi.\n</a6a6efcd-3e2d-4316-8ebd-c4d984d7def9>\n<3c3212bd-57fa-4aba-8267-3bcd5b18717e>\n\nAnno Domini millesimo ducentesimo nonagesimo nono,  indicione duodecima, die sextodecima aprilis predicta.\nDominus Matheus Cambii notarius, capelle Sancti Andree de Ansaldis, citatus conparuit coram dicto domino fratre Guidone inquisitore et iuravit de veritate dicenda. Interrogatus dixit quod iam sunt sedecim anni vel circha quod dominus Petrus de Piperno, nunc cardinalis, habitavit et stetit in domo quadam, posita in dicta capella, infra confines supradictos, et videtur sibi intellexisse ab eo quod dicta domus erat domini Iohannis Vecli de Canpania, sive de Anania, et aliud nescit nec dicere vult super predictis.\nActum in dicto loco et presentibus dictis testibus.\n</3c3212bd-57fa-4aba-8267-3bcd5b18717e>\n<cc7240f2-48c6-4121-86de-d21c688a42fc>\n\nEodem die, loco et testibus.\nMagister Iacobus condam Venture, capelle Sancti Dominici, citatus conparuit coram dicto domino fratre Guidone inquisitore et iuravit de veritate dicenda. Interrogatus dixit quod dominus Petrus de Piperno, nunc cardinalis, tanquam procurator domini Iordani Vedi et Andree de Anania, locavit ipsi testi domum quandam, positam Bononie, in capella Sancti Andree de Ansaldis, infra dictos confines, iam possunt esse decem et octo anni vel circha pro quatuor libris bononinorum. Quam pensionem solvit dictus testis dicto domino Petro et postea domino Leonardo, nepoti dicti domini Iordani de Anania, et postea domino Bonifacio de Lauglano, canonico Bononiensi, pro quatuor libris cuilibet annuatim. Interrogatus si scit vel unquam scivit quod dicta domus spectaret aliquo iure vel titulo ad illos de Columpna, qui fuerunt rebelles summi pontificis et Ecclesie Romane, respondit quod nescit, nec audivit aliquid de hoc, sed intellexit eam domum esse et fuisse predictorum dominorum Iordani et Andree, et predictis procuratoribus suis pensionem solvit. Interrogatus si vidit procuratoria, respondit quod vidit unum dicti domini Leonardi, tamen nescit ubi procuratoria sint. Qui inquisitor precepit dicto testi quod pensionem dicte domus solvat ei inquisitori et nulli alii, donec de dicta domo veritas cognoscetur, et pro eo stet in dicta domo. Qui testis fuit confessus et contentus et predictis aquievit et idem dicit in omnibus de dicta domo, in qua moratur dominus Martinus Yspanus.\n</cc7240f2-48c6-4121-86de-d21c688a42fc>\n<a3d5e65b-38a1-4723-9ba6-2f6fa6e7dd8a>\n\nDie vigesimo primo aprilis.\nAlexander domini \u00c7en\u00e7anome, capelle Sancti Damiani, cytatus conparuit coram dicto domino fratre Guidone inquisitore et iuravit de veritate dicenda. Interrogatus dixit quod sunt tregimta septem anni et plus quod vidit habitare Bononie in domo quadam, posita Bononie, in capella Sancti Andree de Ansaldis, infra dictos confines, quendam dominum Iordanum de Canpania; qui dominus Iordanus dicebat quod dicta domus erat sua, audiente dicto teste, sed quo iure esset sua dixit se nescire. Interrogatus si scit quod dicta domus fuerit Columpnensium vel quod ad ipsos spectaret aliquo iure vel titulo, respondit se nescire, tamen dixit quod bene vidit habitare in dicta domo, ut credit, unum illorum de Columpna, de cuius nomine non recordatur, nec de tempore quando ibi habitaret.\n</a3d5e65b-38a1-4723-9ba6-2f6fa6e7dd8a>\n<4dc5cb65-cf9c-4fb9-b9c9-1e508ba7c445>\n\nEodem die.\nDominus Raynerius domini Rolandi \u00c7an\u00e7i, capelle Sancti Andree de Ansaldis, cytatus conparuit coram dicto domino fratre Guidone inquisitore et iuravit de veritate dicenda. Interrogatus dixit quod iam sunt tregimta sex amni et plus quod vidit habitare Bononie in domo predicta, posita infra dictos confines, dominum Iordanum de Canpania, et dicebatur quod dicta domus erat ipsius domini Iordani sive cuiusdam de domo sua, et aliter nescit. Interrogatus dixit quod quidam de domo illorum de Columpna habitavit in dicta domo, ut audivit dici ipse testis, de cuius nomine non recordatur, nec de tempore. Interrogatus si scit quod dicta domus fuerit Columpnensium vel quod ad ipsos spectaret aliquo iure vel titulo, respondit se nescire.\n(S.N.) Ego Guido Bontalenti, imperiali autoritate notarius, predicta scripsi.\n</4dc5cb65-cf9c-4fb9-b9c9-1e508ba7c445>\n<1d25de50-ce7a-48b2-b4a1-cb97fb18ccd0>\n\nAnno Domini millesimo ducentesimo nonagesimo nono,  indicione duodecima, die vigesima prima aprilis predicta.\nDominus fratei Guido Vicentinus inquisitor predictus, vidit rogationes Iacobini condam Petri\u00e7oli Bonicontri notarii, capelle Sancti Damiani, in quibus continetur qualiter dominus  Leonardus elletus Alatri, procurator et procuratorio nomine domini Iordani Vetuli canonici Ananini, ut patet instrumento Iacobi Silvestri de Anania, locavit ad pensionem magistro Iacobo Venture scriptori duas domos positas in capella Sancti Andree de Ansaldis, una quarum habet tales confines: iuxta vias publicas a duobus lateribus et iuxta cimiterium Sancti Andree; alia iuxta fratrem Guillielmum de Barba, iuxta heredes condam dompni Teu\u00e7i et iuxta viam publicam, ad duos amnos pro septem libris bononinorum annuatim. Et predictus dominus Leonardus substituit alium procuratorem dominum Iacobum Ricium de Canpania ad predicta exequenda, et facta fuit dicta locatio sub millesimo ducentesimo nonagesimo, die vigesimo tercio iunii. Qui Iacobinus, interrogatus, suo sacramento dixit quod audivit dici quod domus predicte et alie, in quibus moratur dominus Martinus Yspanus, fuerunt illorum de Columpna, et aliter nescit.\n</1d25de50-ce7a-48b2-b4a1-cb97fb18ccd0>\n<b691da7e-24da-49aa-9c7e-ad6f0121c27c>\n\nDie ultimo aprilis.\nDominus Manfredus Maschara condam domini Leonardi,  clerichus ecclesie Sancti Andree de Padua et archidiachonus Pedis Vende, conparuit coram domino fratre Guidone predicto inquisitore, procurator et procuratorio nomine Iuliani bursarii, ut patet instrumento procurationis scripto manu Ricii condam domini Baialardi de Baialardis notarii. Qui Iulianus predictus est accusatus et infamatus de crimine heresis coram dicto inquisitore et alias abiuravit heresim et fuit condempnatus et cruce signatus per alios inquisitores pro crimine heresis.\n</b691da7e-24da-49aa-9c7e-ad6f0121c27c>\n<ec4fbffa-4141-4d47-a9a3-c1f180f99afc>\n\nDie primo mensis maii.\nNaximbene Adelardi nuntius iuratus guarentavit et retulit se, de mandato dicti domini fratris Guidonis inquisitoris, cridasse alta et preconia voce citasse et mandasse in ecclesia Sancti Martini de Apoxa, in capella quam consuevit habitare Iulianus bursarius et etiam ante domum dicti Iuliani, positam in dicta capella, quod dictus Iulianus conpareat coram dicto inquisitore.\n</ec4fbffa-4141-4d47-a9a3-c1f180f99afc>\n<70846cd9-660a-4592-88b8-a862f7dfca26>\n\nDie secundo maii.\nDominus frater Guido inquisitor predictus, statuit terminum domino Manfredo Maschara condam domini Leonardi, clerico ecclesie Sancti Andree de Padua et archidiachono Pedis Vende, procuratori Iuliani bursarii procuratorio nomine pro eo, usque ad diem veneris proxime venturam ad allegandum et ad proponendum et ostendendum pro dicto Iuliano quidquid vult, et mandavit eidem quod hinc ad dictum terminum solvat eidem inquisitori et officio inquisitionis decem libras bononinorum, pro  condempnatione contenta in sententia lata contra dictum Iulianum. Qui procurator pluries confessus fuit dictam condempnationem non fuisse solutam per dictum Iulianum et hoc fuit confessus etiam coram domino episcopo et infrascriptis testibus sapientibus: domino Guidone de Baisio archidiachono Bononie, doctore decretorum, domino Lambertino Rampone, legum doctore, domino Marsilio de Manteghellis, doctore decretorum, et domino Iohamne de Monte Murlo, doctore decretorum; et dicebat quod hoc ipsum confessus erat et dixerat sibi dictus Iulianus. Supponens se dictus procurator iurisdictioni et foro et arbitrio dicti inquisitoris pro se et dicto Iuliano, et hoc pluries iuravit.\n</70846cd9-660a-4592-88b8-a862f7dfca26>\n<23be4536-d764-4af9-8320-d1d7bf9090ad>\n\nEodem die.\nSegnorinus, filius domine Agnexie condam Nasinbenis, capelle Sancte Cecilie, et filius condam Faffi, procurator dicte domine Agnexie sue matris, conparuit coram dicto fratre Guidone inquisitore et presentavit se procuratorio nomine pro ea ad defensionem cuiusdam domus, quam dicit esse dicte domine Agnetis, posite in capella Sancti Martini de Apoxa, iuxta heredes Dominici Grotti, iuxta Luchixinum et iuxta viam, quam domum dictus inquisitor intromisit tanquam de bonis Iuliani Nascinbenis bursarii, infamati et condempnati de crimine heresis et obtulit dictum instrumentum procurationis, scriptum manu Bertholomei Alberti de Castagnolis notarii.\nCui Segnorino procuratori, dictus inquisitor statuit terminum quatuor dierum ad probandum quidquid vult de iure suo pro dicta domo et in dicta domo.\n(S.N.) Ego Guido Bontalenti, imperiali autoritate notarius, predicta scripsi.\n</23be4536-d764-4af9-8320-d1d7bf9090ad>\n<058bbadd-2bf5-44c6-9bdb-7121705a1477>\n\nAnno Domini millesimo ducentesimo nonagesimo nono,  indicione duodecima, die tercio maii.\nIn presentia domini fratris Guidonis inquisitoris predicti, lecta et publicata sententia lata per dictum dominum fratrem  Guidonem inquisitorem contra Roxaflore, uxorem condam Bonigrini, scripta manu Rolandini notarii. Item lecta et publicata fuit sententia lata per dictum inquisitorem contra Bonafiglam, neptem dicti Bonegrini, scripta manu Rolandini notarii de Feraria. Item lecta et publicata fuit sententia generalis, lata per dictum inquisitorem contra illas personas, que comisissent in crimine heresis vel que scirent alias personas comisisse vel comitere in dicto crimine, et contra impedientes officium inquisitionis quocunque modo, scripta manu Alberti Carbonis de Bononia notarii. Et predicte sententie fuerunt lecte per ipsum Albertum notarium publice et alta voce in ecclesia Sancti Thome de Merchato, hora misse, in presentia dicti inquisitoris, coram populo, scilicet hominum et mulierum. Et dictus inquisitor volens exequi sententiam suam mandavit domino Rugerio Aliprandi, iudici et assessori domini Ottolini de Mandello, potestatis Bononie, quod deberet facere extumulari et conburi ossa dicte Roxaflore, usque ad diem sabati proxime venturam et mandavit etiam dompno Iacobo, rectori dicte ecclesie, qui fecit sepelliri corpus dicte Rosaflore, quod deberet dicto domino Rogerio in dicta extumulatione, vel alii pro eo, asistere et dare consilium, auxilium et favorem et operam efficacem ad predicta conplenda.\n</058bbadd-2bf5-44c6-9bdb-7121705a1477>\n<f4fc7fb6-c0b4-4caa-997a-0d0d7754494a>\n\nEodem die.\nBeninchaxa Martini Gaglardi, Lapus Cultri, numtii iurati fratris Guidonis Vicentini inquisitoris, retulerunt se, de mandato dicti inquisitoris, die veneris primo maii presentasse literas rectoribus ecclesiarum terre Sancti Martini in Argele, terre Butrii, terre Vetrane, terre Baratini, et terre Gallixani, continentes quod dicti rectores ipsarum ecclesiarum deberent denuntiare excomunicatos omnes et singulos homines qui fratrem Guidonem inquisitorem predictum et socios in dicta villa Sancti Martini ceperunt, detinuerunt et graviter molestaverunt iniuriis et cominationibus usque ad periculum mortis et alia facere et observare, que in dictis literis continentur, quarum literarum tenor talis est: \"Nos frater Guido Vicentinus, ordinis predicatorum, inquisitor heretice pravitatis in Bononia et provintia Lombardie ac marchia Ianuensi, a sede appostolica deputati, rectoribus ecclesiarum Sancti Martini in Argele, terre Butrii, terre Vetrane, terre Baratini, terre Gallixani, terre Duratii, et terre Riuli, sub pena excomunicationis et privationis officii et beneficii, districte precipiendo mandamus, quatenus omnes illos homines et singulos, qui nos fratrem Guidonem inquisitorem et socios nostros ac familiam nostram, cum transitum fecerimus ocasione officii nostri eundo per terram dicti Sancti Martini versus Chavagli detinuerunt et ceperunt, nobis ac predictis sociis nostris, multam violentiam in personis et rebus nostris et multa gravamina et iniurias inferendo usque ad  cominationes et pericula mortis, debeatis, omni occasione et excusatione remota, in ecclesiis vestris diebus dominicis et festis precipuis, hora misse, pulsatis canpanis et candelis extinctis, publice, denuntiare vel denuntiari facere excomunicatas. Et ex parte nostra omnibus et singulis precipere pro primo, secundo et tercio termino peremptorie eos monendo, quod usque ad octo dies a publicatione presentis mandati, debeant Bononie coram nobis in loco beati Dominici personaliter conparere et suam excusationem facere de predictis, alias contra rebelles et contumaces, quantum de iure poterimus procedemus ad penas et sententias excessibus et culpis eorum condignas, predictas terras et alias in quibus habitarent supponendo ecclesiastico inteidicto. De predictis autem facietis nobis plenam fidem, usque ad terminum assignatum. Data Bononie ultimo die aprilis\". Item retulerunt se cridasse alta voce in plateis et super triviis dictarum terrarum quod omnes et singuli homines predicti debeant conparere coram dicto inquisitore Bononie in loco Sancti Dominici, scientes quod omnes et singuli ipso iure sunt excomunicati, qui dictum inquisitorem offenderunt et iniuriati fuerunt et suam defensionem et excusationem facere de predictis, usque ad terminum in dictis literis contentum. Quas cridas fecerunt dicti nuntii dicta die veneris primo maii.\n(S.N.) Ego Guido Bontalenti, imperiali autoritate notarius, predicta scripsi.\n\n</f4fc7fb6-c0b4-4caa-997a-0d0d7754494a>\n<ebf719b9-ec8a-4958-a7f6-50941a234f8f>\n\nAnno Domini millesimo ducentesimo nonagesimo nono,  indicione duodecima, die sexto maii.\nDompnus Petrus, rector ecclesie Sancti Iacobi de Gallixano, conparuit et dixit et confessus fuit dicto fratri Guidoni inquisitori quod bene adimplevit et fecit omnia, secundum mandatum dicti inquisitoris, et bene denuntiavit in ecclesia sua predicta  excomunicatos omnes illos homines et singulos, qui fuissent laborerio facto in terra Sancti Martini in Argele, qui iniuriam intulerunt ipsi inquisitori et sociis suis in dicta terra Sancti Martini, et dixit quod homines dicte terre Gallixani excusabant se quod non fuerant culpabiles de predictis, dicentes quod bene fuerunt ad laborandum ad fossatum terre Sancti Martini, sed illa die quando ipse inquisitor captus fuit, dicunt quod non erant in dicta terra Sancti Martini.\n</ebf719b9-ec8a-4958-a7f6-50941a234f8f>\n<fcf04eb0-f8e3-41a7-904f-41984492cf35>\n\nEodem die.\nDompnus Iohamnes, capellanus ecclesie Sancti Martini in Argele, conparuit coram fratre Guidone Vicentino inquisitore, et dixit et confessus fuit quod bene adimplevit et fecit omnia, secundum mandatum dicti inquisitoris, et bene denuntiavit in dicta ecclesia excomunicatos omnes illos homines et singulos, qui fuissent ad laborerium seu fossatum factum in dicta terra, qui iniuriam intulerunt dicto inquisitori et sociis suis in dicta terra Sancti Martini.\n</fcf04eb0-f8e3-41a7-904f-41984492cf35>\n<98689b34-1eab-4575-90b1-35d4a859a086>\n\nDie nono maii.\nDompnus Laurentius, rector ecclesie Sancti Laurentii de Butrio, conparuit coram dicto fratre Guidone Vicentino, et dixit et confessus fuit quod bene adimplevit et fecit omnia, secundum mandatum dicti inquisitoris, et bene denuntiavit in dicta ecclesia excomunicatos omnes illos homines et singulos, qui fuissent ad laborerium seu fossatum factum in terra Sancti Martini in Argele, qui iniuriam intulerunt dicto inquisitori et sociis suis in dicta terra Sancti Martini.\n</98689b34-1eab-4575-90b1-35d4a859a086>\n<e77611b2-9cf2-4d58-8203-a597dfb803f3>\n\nEodem die.\nSoror Borgha, filia condam domini Hettoli, capelle Sancti Damiani, sponte conparuit coram fratre Guidone Vicentino inquisitore, et iuravit de veritate dicenda et dixit suo sacramento quod soror Agnex, capelle Sancti Thome de Merchato, dixit  quedam verba, que videntur derrogare officio inquisitionis et dicti inquisitoris, quia dicta soror Agnex in ecclesia beati Dominici, et fuit in octava Pasce nuper elapse, cum dictus inquisitor  predicasset et publicasset quandam sententiam suam, latam per dictum inquisitorem contra Roxaflorem, uxorem quondam Bonigrini, condempnatam de crimine heresis, et multa dixisset ipse inquisitor contra dictos Bonigrinum et Roxaflorem quia in dicta sententia continebatur quod corpus dicte Roxaflore sive ossa deberent  extumulari et conburi, dicta soror Agnex dixit quod erat malum opus illud quod faciebat inquisitor, et dicta Roxaflore fuerat bona mulier et de melioribus, que essent  in contrata illa, presente et audiente dicta teste. Interogata de presentibus, respondit multe persone erant ibi prope in ecclesia, facta predicatione, que poterant audire et intelligere dicta verba, quarum nomina ignorat. Item dixit quod audivit dictam sororem Agnexiam murmurantem et detrahentem dicto inquisitori, pro eo quod condempnaverat dompnum Iacobum, rectorem ecclesie Sancti Thome.\n(S.N.) Ego Guido Bontalenti, imperiali autoritate notarius, predicta scripsi.\n</e77611b2-9cf2-4d58-8203-a597dfb803f3>\n<ba70b7f7-cf97-4edb-a919-e71508000694>\n\nAnno Domini millesimo ducentesimo nonagesimo nono,  indicione duodecima, die nono maii predicto.\nDomina Benasuta de Verona, que moratur Bononie in  contrata Sancti Dominici, sponte conparuit coram dicto domino fratre Guidone inquisitore, et iuravit de veritate dicenda, et dixit suo sacramento quod soror Agnex predicta, cum dictus inquisitor predicasset in ecclesia beati Dominici in octava Pasce nuper elapsi, facta predicatione, dicta soror Agnex dixit quod non erat verum illud quod dixerat inquisitor, scilicet quod dompnus Iacobus esset culpabilis in aliquo de eo quod quondam Roxaflore, condempnata de crimine heresis, dederat ecclesiastica sacramenta et ecclesiasticam sepolturam, et multum detestabatur illud quod inquisitor dixerat contra dictum sacerdotem, presente dicta teste et audiente et presente sorore Ginsaltruda de dicta contrata; de aliis qui erant pr\u00e9sentes non recordatur, licet multi essent pr\u00e9sentes. Item dicit quod in dominica sequenti post octavam Pasce, cum dictus inquisitor publicaret quandam sententiam suam in ecclesia Sancti Thome de Merchato et dixisset multa coram populo in dicta ecclesia et precipuo contra dictos Bonigrinum et Roxaflorem et contra hereticos et credentes et etiam contra dictum sacerdotem, quia fuerat culpabilis in sepelliendo dictam Roxaflorem, dicta soror Agnex, veniendo cum dicta teste per contratam Sancti Thome et audiens quod dictus inquisitor faciebat legi sententias suas in dicta ecclesia Sancti Thome, cepit murmurare contra inquisitorem et detestari ea, que faciebat, et precipue quia dicebat dictus inquisitor dictum sacerdotem esse culpabilem, et dicebat dicta soror Agnes, sussanando de inquisitore: \"Comedatus comedat illum sacerdotem\", et huiusmodi verba, presente dicta teste et audiente et domina Aychina de Pappa\u00e7onibus. Item die veneris nuper elapsa in ecclesia Sancti Dominici, dicta soror Agnex clamabat et detrahebat dicto inquisitori propter predicta, presente et audiente dicta teste et presente sorore Borgha.\nActum Bononie, in dicta ecclesia Sancti Dominici, presentibus fratre Ugolino et fratre Petro, conversis, de ordine predicatorum, testibus.\n</ba70b7f7-cf97-4edb-a919-e71508000694>\n<edf853b2-56c4-4f99-ad12-71841c9233f4>\n\nDie duodecimo maii.\nDominus frater Guido Vicentinus inquisitor predictus, absolvit dominum Manfredum Mascharam clericum de Padua,  archidiaconum Pedis Vende, ab omni vinculo excomunicationis quam incurriset occasione verborum, que dixit Iuliano bursario, quod si ipse Iulianus sciebat se esse culpabilem in crimine heresis, non deberet conparere coram inquisitore, sed deberet fugere, licet esset citatus per dictum inquisitorem, sicud ipse dominus Manfredus fuit confessus coram fratribus Homobono de Bononia et Guillielmo de Padua, ordinis predicatorum, coram dicto inquisitore, et ante dictam absolutionem factam, dictus dominus Manfredus iuravit mandata sancte Romane Ecclesie et dicti inquisitoris et prestitit cautionem de centum libris bononinorum, quam penam incurrat tociens quociens contra faceret et quam penam dictus inquisitor possit sibi auferre arbitrio suo pro culpa comissa. Et pro eo dominus Iohamnes, nepos domini Marxilii, fideiuspit et cetera, et se principaliter et in sollidum et cetera.\nActum Bononie, in capitulo fratrum predicatorum, presentibus fratre Homobono Bononiensi, fratre Dominico Goxo, fratre Guillielmo de Padua, ordinis predicatorum, domino Laurentio, capellano domini Bononiensis episcopi, testibus.\n</edf853b2-56c4-4f99-ad12-71841c9233f4>\n<94e72703-0fa8-42a2-8c50-54dafa36ba19>\n\nEodem die.\nMilaninus de Mediolano, nuntius dicti inquisitoris, retulit se citasse et personaliter precepisse Bompetro et Iuliano bursariis ut in continenti conpareant coram dicto fratre Guidone Vicentino inquisitore ad sentencias audiendum.\n</94e72703-0fa8-42a2-8c50-54dafa36ba19>\n<b22d231d-5e40-4874-bf76-b368bc6b2207>\n\nDie quartodecimo maii.\nHomines infrascripti erant massarii infrascriptarum terrarum, quando dominus frater Guido Vicentinus inquisitor predictus fuit detemptus in terra Sancti Martini in Ar\u00e7ele, videlicet: Ugolinus Calvus, massarius terre Butrii, Ottolinus Bennati, massarius terre Vetrane, Albertinus Pennatus, massarius terre Sancti Martini in Ar\u00e7ele, vel Falinus Branchaleonis fabri.\n(S.N.) Ego Guido Bontalenti, imperiali autoritate notarius, predicta scripsi.\n</b22d231d-5e40-4874-bf76-b368bc6b2207>\n<2302ce8b-1375-41bd-809c-0f31b2e6b509>\n\nAnno Domini millesimo ducentesimo nonagesimo nono, indictione duodecima, die quartodecimo maii predicto.\nDominus Nicholaus, f\u00eclius domini Guidonis de Bonromeis, capelle Sancti Bertholi, porte Ravennatis, citatus conparuit coram dicto fratre Guidone Vicentino inquisitore, et iuravit omnem  heresim, fidem et credentiam hereticorum et iuravit mandata sancte Romane Ecclesie et dicti inquisitoris et dicere puram et meram veritatem, tam de se quam de aliis, qui peccarent vel etiam peccavissent in crimine herexis, vel qui prebuissent hereticis auxilium, consilium vel favorem. Interrogatus si rumorem fecit vel clamavit vel verba dixit que viderentur esse in favorem quondam Bompetri et Iuliani, quia erant condempnati pro crimine heresis per dictum inquisitorem et relicti iudicio seculari, dicendo quod erant mala opera et quod fratres male faciebant et quod magis erant digni conbustione quam ipsi Bompetrus et Iulianus, vel dicendo etiam alia verba que essent in preiudicium inquisitoris et officii inquisitionis et in favorem dictorum Iuliani et Bompetri, respondit quod, cum esset sub porticu sua, illa die, in qua dicti Iulianus et  Bonpetrus fuerunt condempnati per dictum inquisitorem et relicti iudicio seculari, dominus Munsus de Sabatinis et Pilli\u00e7arius de Pilli\u00e7ariis et Berardus de Rombolinis et alii veniebant sive redibant a platea, et quando fuerunt sub porticu dicti testis, duo fratres occurerunt eis et habuerunt verba cum fratribus, et dictus testis dicit quod audivit a quodam, de cuius nomine non recordatur, quod dictus Pilli\u00e7arius dixerat quod si dicti Iulianus et Bompetrus habuissent quadragimta libras bononinorum pro sturione non contingisset sibi quod contingit, et inter verba predicta vel similia dictus testis dixit quod inter fratres erant aliqui, ut credebat, qui ita essent digni morte, sicud predicti. Et aliud nescit de predictis.\nActum Bononie, in loco fratrum predicatorum, in domo officii inquisitionis, presentibus fratre Francisco de Boateriis et fratre Dominico Goxio, testibus.\n</2302ce8b-1375-41bd-809c-0f31b2e6b509>\n<d226e03e-523c-486d-8e7c-b570ba691a25>\n\nDictus inquisitor mandavit dicto Nicholao quod deberet parare cautionem sibi de quadringentis libris bononinorum. Dictus autem Nicholaus statim sub pena prestiti sacramenti promisit servare mandata dicti inquisitoris et numquam parare favorem alicui heretico vel credenti, nec improbare sententias inquisitoris, nec derrogare vel preiudicium facere alicui inquisitori vel officio inquisitionis, verbo vel facto, detrahendo processibus et inquisitionibus et sententiis suis, et hoc sub pena predicta, quam penam tociens incurrat quociens contra fecerit, et quam penam dictus inquisitor possit sibi auferre pro hiis que comisit, et hoc totum secundum formam officii inquisitionis, et arbitrio dicti inquisitoris. Et pro eo Berardus de Rombolinis, capelle predicte,  fideiupsit, renuntians et cetera. Dictus inquisitor statuit terminum dicto domino Nicholao faciendi suam excusationem et defensionem de predictis et aliis, de quibus esset accusatus, usque ad terciam diem. Interrogatus si volebat dare suspectos, respondit non.\n</d226e03e-523c-486d-8e7c-b570ba691a25>\n<cb72eacb-c9c8-4639-909b-603c88c34bad>\n\nEodem die.\nFrater Iacobus Casottus, ordinis predicatorum, coram fratre Guidone inquisitore predicto, dixit in verbo veritatis quod illa die, quando Bompetrus et Iulianus fuerunt condempnati per dictum inquisitorem, cum essent relicti brachio seculari et dictus testis cum fratre Albergipto Bononiensi transiret per contratam Sancti Vitalis, audivit Nicholaum de Bonromeis dicentem verba inordinata et que erant in preiudicium officii inquisitionis et fidei et in favorem dictorum Bompetri et Iuliani et contra sententiam dicti inquisitoris, quia dixit quod, si dicti Bompetrus et Iulianus habuissent pecuniam, non fuissent condempnati. Item quod fratres erant mali homines, et dicebat alia verba turpia de fratribus. Item quod fratres essent plus digni conbustione, quam dicti Bompetrus et Iulianus et predicta verba et alia, de quibus non recordatur, dicebat dictus Nicholaus cum rumore et turbatione et impetu, et stando presente dicto teste et audiente et presentibus fratre Albergipto predicto et aliis secularibus.\nActum Bononie, in loco fratrum predicatorum, in domo officii inquisitionis, presentibus Millanino de Milano et Lapo Cultri, testibus.\n(S.N.) Ego Guido Bontalenti, imperiali autoritate notarius, predicta scripsi.\n</cb72eacb-c9c8-4639-909b-603c88c34bad>\n<32052e1b-e760-456c-99c4-514fc6c5c5ce>\n\nAnno Domini millesimo ducentesimo nonagesimo nono,  indicione duodecima, die quartodecimo maii predicto.\nFrater Albergiptus Bononiensis, ordinis predicatorum, coram dicto fratre Guidone inquisitore, dixit in verbo veritatis quod illa die, quando fuerunt condempnati Iulianus et Bompetrus per dictum inquisitorem pro crimine heresis et relicti brachio seculari, dictus testis cum fratre Iacobo Casotti transibat per contratam Sancti Vitalis et audivit quendam hominem, quem non cognoscebat, sed postea audivit quod vocabatur Nicholaus de Bonromeis, dicentem verba inordinata, scilicet: si dicti Iulianus et Bompetrus habuissent pecuniam non fuissent condempnati et alia plura verba, de quibus non bene recordatur, presente dicto teste et audiente, et presente et audiente dicto fratre Iacobo Casotti.\nActum Bononie, in dicto loco, et presentibus dictis testibus.\n</32052e1b-e760-456c-99c4-514fc6c5c5ce>\n<68673953-70a3-4c84-8aea-e9e9c6ea4948>\n\nDie predicta.\nDocta Iohanini, capelle Sancti Thomacis de Merchato, citata conparuit coram fratre Homobono Bononiensi, vichario dicti fratris Guidonis inquisitoris, et abiuravit omnem heresim, fidem et credenciam hereticorum et iuravit mandata sancte Romane Ecclesie et dicti inquisitoris et dicere puram et meram veritatem. Dixit suo sacramento quod die martis duodecimo maii, cum  Bonpetrus et Iulianus, condempnati per dictum inquisitorem pro crimine heresis et relicti brachio seculari, essent ad arengheriam et legeretur condempnatio de eis, ipsa testis tunc in platea communis Bononie erat et dixit:\"Hoc est iniqum opus, quia dictus Bompetrus petit corpus Christi\", clamando et dicendo predicta.\nActum Bononie, in ecclesia Sancti Dominici, presentibus fratre Pace Bononiensi, et fratre Iacobino converso de Bononia, ordinis predicatorum, testibus.\nDictus frater Homobonus precepit dicte Docte quod cras per totam diem prestet bonam et ydoneam cautionem de vigintiquinque libris bononinorum.\n</68673953-70a3-4c84-8aea-e9e9c6ea4948>\n<a981eddb-590c-4a58-a433-7fd8d2cded07>\n\nEodem die.\nGonto, filius Taviani becharii, capelle Sancte Marie  Magdalene, citatus conparuit coram dicto fratre Guidone inquisitore, et abiuravit omnem heresim, fidem et credenciam hereticorum et iuravit mandata sancte Romane Ecclesie et dicti inquisitoris et dicere puram et meram veritatem, tam de se quam de aliis, qui peccarent vel etiam peccavissent et cetera, vel dedissent auxilium et cetera. Interrogatus si tempore illo vel alias dixit aliqua verba que fuissent in preiudicium officii inquisitionis et sententie, late per dictum inquisitorem contra Bompetrum et Iulianum bursarios, condempnatos pro crimine heresis, et que essent in favorem eorum, clamando aut dicendo quod erat peccatum vel malum opus illud quod fiebat de eis et comovendo populum et dicendo quod ipsi petebant corpus Christi, et non debebant mori, et huiusmodi verba, respondit ad omnia quod de predictis nichil dixit, nec aliquid sit. Dicit tamen quod audivit alios dicentes aliqua circha predicta, set nescit eos nominare.\nDictus inquisitor precepit dicto Gonto quod cras ante terciam debeat meliorare dictum suum et prestet cautionem de ducentis libris bononinorum.\nActum Bononie, in loco fratrum predicatorum, in domo officii inquisitionis, presentibus fratre Homobono de Bononia, et Milanino de Mediolano, testibus.\n</a981eddb-590c-4a58-a433-7fd8d2cded07>\n<6cb8e8b2-d6c6-4328-842a-d6cb1b90b5aa>\n\nDie quintodecimo maii.\nDominus frater Guido inquisitor predictus, locavit et dedit ad pensionem Segnorino Faffi, capelle Sancte Cecilie, recipienti suo nomine et Iacobi eius fratris, domum unam positam Bononie, in capella Sancti Martini de Apoxa, iuxta viam publicam, iuxta heredes Dominici Grotti et  iuxta Lochixinum de Oleo, hinc ad festum sancti Michaelis proxime venturum, pro quadraginta solidis bononinorum.\nActum Bononie in loco fratrum predicatorum, in domo officii inquisitionis, presentibus domino Phylippo de Lambertinis, domino Nascinbene Parixii, iudicibus, et Iacobino domini Bonicontri, testibus.\n(S.N.) Ego Guido Bontalenti, imperiali autoritate notarius, predicta scripsi.\n</6cb8e8b2-d6c6-4328-842a-d6cb1b90b5aa>\n<bfb9a921-42e9-4aa2-8df8-01060c2fbf0b>\n\nAnno Domini millesimo ducentesimo nonagesimo nono,  indicione duodecima, die quintodecimo maii predicta.\nIacobus Guischarellus, capelle Sancti Bertholi, porte Ravennatis, cytatus conparuit coram dicto inquisitore et abiuravit omnem heresim, fidem et cetera. Interrogatus si rumorem fecit vel clamavit, tempore et die, quo iudicari debebant Bompetrus et Iulianus, respondit non, et dicit se nichil de predictis dixisse.\n</bfb9a921-42e9-4aa2-8df8-01060c2fbf0b>\n<ed34d9aa-6c8d-4ab3-b3df-0900ed074365>\n\nDominicus, filius domini Petri Merlini, capelle predicte, citatus conparuit, ut supra, et abiuravit omnem heresim, ut supra. Interrogatus si rumorem fecit vel clamavit, tempore et die, quo iudicari debebant Bompetrus et Iulianus, respondit non, et dicit se nescire aliquos alios exclamantes; presentibus Lapo et Benincasa nuntiis, testibus. Ad meliorandum hodie per totam diem.\n</ed34d9aa-6c8d-4ab3-b3df-0900ed074365>\n<0b5d1b85-7b81-4508-9882-01ac129b7fe7>\n\nFrancischus de Gubio notarius, cytatus conparuit ut supra, et abiuravit omnem heresim ut supra. Interrogatus si rumorem fecit vel clamavit, tempore et die predicta, respondit non, nec cognoscit alios qui exclamassent.\n</0b5d1b85-7b81-4508-9882-01ac129b7fe7>\n<8f45558c-e18f-4359-8bb9-5fff9f09388a>\n\nSpinellus Ugolini, capelle Sancti Bertholi predicti, citatus conparuit ut supra et abiuravit et cetera. Interrogatus si rumorem fecit vel clamavit, die et tempore, quo iudicari debebant Bompetrus et Iulianus, vel audivit alium dicentem, respondit non, nec cognoscit alium dicentem predicta.\n</8f45558c-e18f-4359-8bb9-5fff9f09388a>\n<e7883063-c3b7-4e07-bde2-9162deab6353>\n\nPetrus, condam domini Petri mer\u00e7arii, capelle predicte, cytatus conparuit et abiuravit ut supra. Interrogatus si rumorem fecit vel clamavit, tempore et die, quo iudicari debebant predicti, vel audivit alium dicentem vel clamantem, respondit non, nec cognoscit alium dicentem predicta.\n</e7883063-c3b7-4e07-bde2-9162deab6353>\n<b1c6b81e-bed8-47ab-9a1e-e4b561a77d4c>\n\nIacobinus, filius domini Bonicontri, decretorum doctoris, iuravit mandata sancte Romane Ecclesie et dicti domini fratris Guidonis inquisitoris, et dicere veritatem. Interrogatus si tempore et die, quo iudicari debebant Bompetrus et Iulianus, audivit aliquem clamantem vel dicentem verba contra officium inquisitionis vel que essent in auxilium et favorem eorum, respondit quod audivit Gontum becharium in platea communis Bononie, tempore et die predicta, iuxta arengheriam, clamantem et dicentem alta voce: \"Inquisitor facit hoc quia dictus Bompetrus noluit ei dare sororem suam, nec consentire eam ipsi inquisitori\", et dicentem et detrahentem officio inquisitionis et sentenciis et processibus eius et favebat ipsis Bompetro et Iuliano et dicentem multa huiusmodi verba, presente et audiente ipso teste et presentibus Milanino de Mediolano et aliis multis.\nActum Bononie, in loco fratrum predicatorum, in domo officii inquisitionis, presentibus Nascinbene Adelardi, Benincasa et Lapo, numtiis.\n</b1c6b81e-bed8-47ab-9a1e-e4b561a77d4c>\n<fea70602-653f-4b2a-a76f-1aabea1a25df>\n\nIohamnes A\u00e7\u00e7olini, capelle Sancti Dominici, citatus conparuit coram dicto inquisitore, et abiuravit omnem heresim et cetera, et dicere veritatem et cetera. Interrogatus, suo sacramento dixit quod in platea communis, die qua condempnati fuerunt Bompetrus et Iulianus, ipse testis audivit Gontum becharium dicentem quod dictus Bompetrus erat bonus homo et quod erat magnum  peccatum illud quod fiebat de eo, et si habuisset pecuniam non sibi contingisset hoc, et multum detrahebat inquisitori et officio suo et sententie sue et favebat quantum poterat dicto Bompetro, presente dicto teste et audiente, et presentibus Iacobino domini  Bonicontri et Milanino de Mediolano.\nActum Bononie, in loco fratrum predicatorum, in domo officii inquisitionis, presentibus fratre Homobono Bononiensi,  Benincasa et Nascimbene nuntiis, testibus.\n(S.N.) Ego Guido Bontalenti, imperiali autoritate notarius, predicta scripsi.\n</fea70602-653f-4b2a-a76f-1aabea1a25df>\n<ee786ce4-a1b1-46ca-9c09-1fed69cffe59>\n\nAnno Domini millesimo ducentesimo nonagesimo nono,  indicione duodecima, die quintodecimo maii predicta.\nDominus Martinus Gerardi Dentamis, capelle Sancti Thome de Merchato, coram domino fratre Guidone inquisitore predicto, interrogatus suo sacramento quantum debebat habere pro datio vini a quodam Bompetro bursario seu a filiis eius, respondit quod in scriptalibrorum datii, datium debet habere quatuordecim librarum et ultra, hoc salvo quod de dicta summa minui debet pro callo potu et fece vini id quod placuerit dominis datii. Interrogatus si de dicta summa aliquid habuit, respondit non; presentibus  Benincasa et Nasimbene, nuntiis.\n</ee786ce4-a1b1-46ca-9c09-1fed69cffe59>\n<c770d556-bdb5-4c2e-8220-c88b375ef0d2>\n\nDomina Iohamna, uxor Geri merchadantis, capelle Sancti Benedicti burgi Gallerie, citata conparuit coram fratre Homobono, vichario dicti domini fratris Guidonis Vicentini inquisitoris, et abiuravit omnem heresim et cetera, et iuravit mandata sancte Romane Ecclesie et dicti inquisitoris et dicere puram et meram veritatem, tam de se quam de aliis, qui peccarent vel etiam peccavissent in crimine heresis vel circha ipsum crimen, vel dedissent auxilium, consilium vel favorem. Interrogata, suo sacramento dixit quod die, in qua debebant conburi Bonpetrus et Iulianus, ipsa teste exi stente sub porticu sua, cum transirent inde duo fratres predicatores, ipsa testis dixit, cum quedam sua vicina diceret quod ossa Roxaflore fuerant conbusta, respondit dicta testis quod illa ossa nichil mali poterant facere et addidit quod sacerdos Sancti Thome, qui fuerat punitus pro culpa illa, condempnatus extiterat in quinquagimta libris bononinorum, similiter detrahendo, sed vicina sua, nomine domina Maria, uxor Dominici Scudelarii, dixit quod dictus sacerdos in sexagimta libris fuerat condempnatus. Interrogata si aliquid dixit de Bonigrino, marito domine Roxeflore, vel de Bonpetro et Iuliano predictis vel scit alium dicentem predicta, respondit non, nisi transeuntes, quos non cognoscit.\nDictus frater Homobonus precepit dicte domine quod cras per totam diem, prestet cautionem de vigimtiquinque libris bononinorum.\nActum Bononie, in ecclesia Sancti Dominici, presentibus fratre Dominico sacrista, ordinis predicatorum, Nasimbene Adelardi, testibus. Ad meliorandum dictum cras per totam diem.\n</c770d556-bdb5-4c2e-8220-c88b375ef0d2>\n<a93c28fa-8f53-42de-ae3c-2afa238ddb35>\n\nDocta, filia lohanini, capelle Sancti Thome de Merchato, promisit et se obligavit fratri Homobono Bononiensi, vichario dicti domini fratris Guidonis Vicentini inquisitoris, recipienti nomine dicti domini inquisitoris et officii inquisitionis et sub pena prestiti iuramenti, quod numquam dicet verba que sint contra officium inquisitionis sive eius sentent;as vel processus, sub pena decem librarum bononinorum, quam penam dictus inquisitor possit sibi auferre pro culpis et excessibus per eam comissis et tociens quociens deinceps contra faceret vel veniret in aliquo, verbo vel facto; quam penam si solvere non posset, in eo casu ad penam carceris se obligat.\nActum Bononie, in ecclesia Sancti Dominici, presentibus fratre Bonifacio Bononiensi domini Leonardi, et Nascinbene Adelardi, testibus.\n</a93c28fa-8f53-42de-ae3c-2afa238ddb35>\n<12d535d8-ff97-4693-9ec1-0e073d1a6156>\n\nFrater Bonifacius domini Leonardi de Bononia, ordinis predicatorum, coram dicto inquisitore dixit in verbo veritatis quod audivit hodie quendam barberium, nomine..., qui moratur in capella Sancti Vitalis extra seraglum, detrahentem officio inquisitionis et sententie late per dictum inquisitorem contra Bonpetrum et Iulianum bursarios, condempnatos de crimine heresis, dicendo quod erat pecatum et malum opus, quia condempnabantur et conburebantur boni homines, loquendo de predictis Bompetro et Iuliano, presente et audiente dicto teste. Item dixit quod dictus homo minabatur et dicebat dicto testi et socio: \"Vos habebitis una vice super clerichatas\", ipso teste presente et audiente et presente fratre Iohamne Gosberti. Qui frater Iohannes dixit coram dicto inquisitore quod bene fuit presens et audivit ista verba de cominatione.\nActum Bononie, in domo predicta inquisitionis, presentibus dicto fratre Homobono et Benincasa nuntio, testibus.\n(S.N.) Ego Guido Bontalenti, imperiali autoritate notarius, predicta scripsi.\n</12d535d8-ff97-4693-9ec1-0e073d1a6156>\n<5ff2de2d-631e-4fea-a39a-266b389abfa9>\n\nAnno Domini millesimo ducentesimo nonagesimo nono,  indicione duodecima, die sextodecimo maii.\nBenincasa Martini nuntius guarentavit et retulit se, de mandato dicti domini fratris Guidonis inquisitoris, citasse et personaliter precepisse Bartholomeo barberio de strata Sancti Vitalis heri, ut hodie ante terciam conpareat coram dicto inquisitore. Qui Bartholomeus dixit ipsi nuntio: \"Ego non veniam, nec conpaream coram ipso inquisitore\".\n</5ff2de2d-631e-4fea-a39a-266b389abfa9>\n<2df88ce1-5cb8-44fb-bd65-103a41b5051e>\nBertholomeus, filius Yvani, barberius, capelle Sancti Vitalis, conparuit coram dicto domino fratre Guidone inquisitore, et abiuravit omnem heresim, fidem et credentiam hereticorum et iuravit mandata sancte Romane Ecclesie et dicti inquisitoris et dicere veritatem, tam de se quam de aliis, qui dedissent et cetera. Interrogatus suo sacramento si dixit aliqua verba in preiudicium officii inquisitionis vel ipsius inquisitoris aut sententie sue late contra Bonpetrum et Iulianum, condempnatos de crimine heresis, dicendo quod conburebantur boni homines et quod erat magnum pecatum et quod fratres haberent una die super clercatas, vel si aliquid dixit de predictis vel circha predicta, quod esset in preiudicium dicti inquisitoris, et officii sui et in favorem dictorum Bonpetri et Iuliani, respondit ad omnia quod nichil dixit de predictis, tamen dicit quod quidam, nomine Francischus, filius Gerardelli de  Butrio, dixit, cum duo fratres predicatores transirent per contratam ipsius testis: \"Vos fratres predicatores velletis tales bastonatas\".\n</2df88ce1-5cb8-44fb-bd65-103a41b5051e>\n<480c3c13-6043-4a77-93b7-e97d88e88782>\n\nVallarianus Guidonis, capelle Sancte Marie Magdalene, citatus conparuit coram dicto domino fratre Guidone inquisitore, et abiuravit omnem heresim, fidem et credentiam hereticorum et iuravit mandata sancte Romane Ecclesie et dicti inquisitoris et cetera. Interrogatus suo sacramento si dixit aliqua verba in preiudicium inquisitionis officii vel ipsius inquisitoris aut sententie sue, late contra Bonpetrum et Iulianum, condempnatos de crimine heresis, dicendo in presentia dicti Bonpetri et Iuliani et populi et multarum personarum, quod erat peccatum illud quod fiebat, et volvendo se et dicendo cum lacrimis: \"Ecce quale peccatum, quia ipse Bompetrus petit corpus Domini\", et provocando personas in favorem eius, et si docuit dictum Bompetrum quod peteret corpus Christi, ut per hoc posset melius liberari, et si aliquid dixit vel comisit circha predicta, respondit ad omnia quod nichil dixit de predictis, excepto quod lacrimatus fuit ex conpassione, ut dicit.\nDictus inquisitor mandavit dicto Vallariano quod det sibi suspectos, quos vult et causam suspicionis; qui retulit quod nullos dare vult. Et precepit eidem quod prestet securitatem de centum libris bononinorum hodie per totam diem. Qui Vallarianus promisit sub pena prestiti iuramenti quod numquam comittet talia vel similia, sub dicta pena, quam incurrat quociens contra fecerit, verbo vel facto, quam si non solveret ad penam carceris se obligat. Presentibus fratre Homobono et fratre Grimaldo de Sali\u00e7eto, ordinis predicatorum.\n</480c3c13-6043-4a77-93b7-e97d88e88782>\n<50eb59da-0e41-4968-bbde-2802f4d71ed5>\n\nAlbertus domini Laurentii, capelle Sancti Damiani, citatus conparuit coram dicto domino fratre Guidone inquisitore, et abiuravit et cetera ut supra. Interrogatus suo sacramento si dixit aliqua verba in preiudicium officii inquisitionis vel inquisitoris aut sententie sue, late contra Bonpetrum et Iulianum, condempnatos de crimine heresis, respondit ad omnia quod nichil dixit.\nDictus inquisitor mandavit dicto Alberto quod prestet  cautionem hodie per totam diem de centum libris bononinorum et melioret dictum suum et daretsuspectos, si quos  dare vult et causam suspicionis.\n(S.N.) Ego Guido Bontalenti, imperiali autoritate notarius, predicta scripsi.\n</50eb59da-0e41-4968-bbde-2802f4d71ed5>\n<375d7e2d-138a-400c-99b6-a2fde6986033>\n\nAnno Domini millesimo ducentesimo nonagesimo nono,  indicione duodecima, die sextadecima maii predicta.\nFrater Iohamnes Gosberti, ordinis predicatorum, dixit coram domino fratre Guidone inquisitore predicto, in verbo veritatis, quod domina Cortexe, capelle Sancti Leonardi, que moratur in androna de Turlionibus, dixit clamando: \"Si crederetur michi, in omni contrata unde transeunt fratres mactarentur\", dicto teste presente et audiente, et erat ipse testis cum fratre Albrico de Strata Maiori, et presente et audiente quodam cal\u00e7olario.\n </375d7e2d-138a-400c-99b6-a2fde6986033>\n<3eda0b15-15c8-47ca-ba48-5b11f1a1bb96>\n\nThomax domini Porchontini, conparuit coram dicto domino fratre Guidone inquisitore, et dixit suo sacramento quod audivit Franciscum Pasqualis de Agubio notarium in platea communis Bononie, quando Bonpetrus et Iulianus erant relieti  per inquisitorem iudicio seculari et condempnati per ipsum inquisitorem, detrahentem officio inquisitionis et ipsi inquisitori et sententie late contra ipsos Bompetrum et Iulianum et faventem dictis  Bompetro et Iuliano et dicentem cum clamore, quod inquisitor qui condempnaverat eos et fratres magis essent digni conburi, quam ipsi Bonpetrus et Iulianus et quod bonum esset ire ad domum fratrum et ponere ignem in domo et conburere inquisitorem et fratres et facere sicud factum fuit Parme, et quod malum opus erat et magnum pecatum illud quod fiebat de dictis Bompetro et Iuliano, et favebat eis quantum poterat, dicendo predicta verba et multa alia, presente et audiente dicto teste et presente Ficho de \u00c7oven\u00e7onibus et aliis, quos nescit nominare. Et predicta non dixit hodio vel amore.\nActum Bononie, in loco fratrum predicatorum, in domo officii inquisitionis, presentibus fratre Homobono Bononiensi et Benincasa Martini nuntio, testibus.\n</3eda0b15-15c8-47ca-ba48-5b11f1a1bb96>\n</b905991d-4202-4043-8282-571737cc794b>\n<7f65a1c2-7c1c-4c3a-a8d8-b26627d9db62>\n<2bfea007-9d1a-4d56-ab98-4c23400cca1a>\n\nDie decimo septimo maii.\nMagister Albertus Yvani, magister lignaminis, capelle Sancti Senixii, magister Bitinus, filius magistri Petroboni, magister muri, extimaverunt eorum sacramento dicta die domum quondam Iuliani bursarii  cum hedificio et solo et uno brodetto, posito ante dictam domum, in capella Sancti Martini de Apoxa, iuxta heredes Dominici Grotti, iuxta Luchixinum de Oleo, et iuxta viam, octuagimta libras bononinorum.\nItem extimaverunt hedificium unius domus quondam Bompetri bursarii, positam in dicta capella iuxta fossatum, et iuxta vias publicas, ducentas tregimta libras bononinorum.\n</2bfea007-9d1a-4d56-ab98-4c23400cca1a>\n<5c341677-f4d4-497b-867d-8e92a4913419>\n\nDie decimo octavo maii.\nDominus Iohamnes de Vernatia, capelle Sancte Marie de Carariis, sponte conparuit coram dicto domino fratre Guidone inquisitore, et iuravit mandata sancte Romane Ecclesie et dicti inquisitoris et de veritate dicenda. Dixit suo sacramento quod in platea communis, quando Bompetrus et Iulianus iudicari debebant per potestatem et Bompetrus petebat corpus Christi, clamando in arengo versus populum, ipse testis dixit: \"Quomodo potest hoc esse? Iste videtur bonus Christianus. Ego vidi quod heretici despiciunt corpus Christi et iste petit, unde quomodo posset esse hereticus, ex quo petit corpus Christi? Hoc non est possibile\", et huiusmodi verba que videbantur esse in favorem dicti Bompetri et in preiudicium officii, et dicit quod dolet et penitet et numquam similia comittet, sub pena prestiti iuramenti et decem librarum bononinorum, quam dictus inquisitor possit sibi auferre pro comissis et tociens quociens contra predicta faceret vel veniret modo aliquo, obligando se et bona sua officio inquisitionis. Qui inquisitor eum ab excomunicatione absolvit.\nActum Bononie, in loco fratrum predicatorum, in domo officii inquisitionis, presentibus fratre Homobono Bononiensi et Bergamino de Bergamo, testibus.\n(S.N.) Ego Guido Bontalenti, imperiali autoritate notarius, predicta scripsi.\n</5c341677-f4d4-497b-867d-8e92a4913419>\n<5d649e8a-aecf-49b0-966a-2368ff6b6983>\n\nAnno Domini millesimo ducentesimo nonagesimo nono,  indicione duodecima, die decimo octavo maii predicto.\nDominus Ubaldinus Guidonis, capelle Sancti Martini de Apoxa, sponte conparuit coram dicto domino fratre Guidone inquisitore, et iuravit ut supra. Suo sacramento dixit quod, cum esset in campo merchati, dixit verba in preiudicium officii inquisitionis et in favorem Bompetri, scilicet quia dictus Bompetrus petebat corpus Christi unde videbatur bonus homo et fratres mali homines; ex quo petebat corpus Christi non videbatur esse  hereticus et fratres erant mali homines, qui faciebant ista, et huiusmodi verba. Et penitet et numquam similia comittet, sub pena prestiti iuramenti et decem librarum bononinorum, quam dictus inquisitor possit sibi auferre pro predictis et tociens quociens contra predicta faceret et cetera ut supra. Qui inquisitor eum absolvit.\n</5d649e8a-aecf-49b0-966a-2368ff6b6983>\n<29303a31-9a9a-48fc-8c06-9a6ed0ce68e9>\n\nCortexe, uxor Iohamnis Petri Ravignani, capelle Sancti Leonardi, citata conparuit coram dicto domino fratre Guidone inquisitore, et iuravit mandata sancte Romane Ecclesie et dicti inquisitori et cetera ut supra. Et dixit suo sacramento quod, dum duo fratres predicatores transirent per contratam dicte testis, ipsa testis dixit: \"Nolite respicere in domum, quia domus magna est, tamen parum est in ea et si essem homo\", et ulterius non processit in verbis, et dolet et penitet eam et promittit quod numquam similia comittet, sub pena prestiti iuramenti et decem librarum bononinorum, quam penam dictus inquisitor possit sibi auferre pro comissis et tociens quociens contra faceret vel veniret, verbo vel facto, et obligat se et sua. Qui inquisitor eam absolvit.\n</29303a31-9a9a-48fc-8c06-9a6ed0ce68e9>\n<d7919325-eab8-4e66-896b-9ca4065faf7a>\n\nDomina Thomaxina, filia domini Bonaioli, capelle Sancti Martini de, sponte conparuit coram dicto domino fratre Guidone inquisitore, et cetera ut supra. Dixit suo sacramento quod die, qua condempnati fuerunt Bompetrus et Iulianus, dixit ipsa testis quod fratres faciebant magnum pecatum et quod fratres erant magis digni conburi quam ipsi Bompetrus et Iulianus, si ipse Bonpetrus non erat hereticus, et malum annum haberet quicunque daret eis panem, et istud verbum ultimum dixit propter illum fratrem de gabella seu de circia, contra quem processerat dictus inquisitor, et dixit quod ipsa testis dixit: \"Ego audivi dici quod inquisitor fuerat hereticus\", et dolet et penitet ut supra, pena decem librarum ut supra, et addidit quod faciebant turpe factum quia non dabant ei corpus Christi, et dixit: \"Quid deberet facere de illis ossis? Fratres fecerunt causa accipiendi pecuniam\". Qui inquisitor eam absolvit.\n</d7919325-eab8-4e66-896b-9ca4065faf7a>\n<f41a9db2-754c-4bec-bb88-e77e9793dd34>\n\nDomina Bolnexe, filia condam \u00c7unte piscatoris, capelle Sancti Martini predicti, sponte conparuit coram dicto domino fratre Guidone inquisitore, et cetera ut supra. Dixit suo sacramento quod die, qua Bonpetrus et Iulianus positi fuerunt ad arengheriam, dixit ipsa testis: \"Fratres faciunt magnum pecatum quia non dant Bonpetro corpus Christi et illam mortem faceret ipse inquisitor quam faciebant predicti, si ipse inquisitor facit contra iusticiam\", et quod male faciebant  quia non dabant ei corpus Christi, et dixit quod dolet et penitet eam et cetera ut supra. Promisit sub pena decem librarum ut supra. Qui inquisitor eam absolvit.\n</f41a9db2-754c-4bec-bb88-e77e9793dd34>\n<3d6e93d3-11cd-4d61-97d6-23033eff5820>\n\nSanta, filia Michaelis, famula dicte domine, capelle predicte, sponte conparuit coram dicto..  inquisitore ut supra, et dixit suo sacramento quod ipsa dixit illa eadem verba que dixit dicta domina sua Bolnexia, et dolet et penitet ut supra, sub predicta pena ut supra. Qui inquisitor eam absolvit.\n</3d6e93d3-11cd-4d61-97d6-23033eff5820>\n<cc0a8117-6382-4b18-bfba-88d853eed473>\n\nDomina Benvenuta, filia condam Iohannis, capelle predicte, sponte conparuit coram dicto..  inquisitore et iuravit ut supra. Suo sacramento dixit quod, dum audiret quod Bompetrus peteret corpus Christi, die qua debebat iudicari ipse Bonpetrus, dixit ipsa testis: \"Hoc est magnum pecatum quia petit corpus Christi\", et quod inquisitor erat antichristus, qui venit ad interficiendum homines, et quod male erat dare panem fratribus, et dixit quando ossa Roxaflore fuerunt extumulata quod malum opus erat extumulare et conburi facere ossa. Et promisit ut supra. Qui inquisitor eam absolvit.\n(S.N.) Ego Guido Bontalenti, imperiali autoritate notarius, predicta scripsi.\n</cc0a8117-6382-4b18-bfba-88d853eed473>\n<ed76f7ff-e884-42e0-beac-6fc891091e05>\n\nAnno Domini millesimo ducentesimo nonagesimo nono,  indicione duodecima, die decimo octavo maii predicto.\nChechola, filia Bertholomei, capelle Sancti Martini de Apoxa, conparuit sponte coram dicto domino fratre Guidone inquisitore, et iuravit et promisit ut supra. Dixit suo sacramento quod ipsa dixit: ipse inquisitor esset magis dignus conburi quam  Bonpetrus, et quod magnum pecatum erat occidere Bompetrum et: \"Iste inquisitor est diabolus\", et dolet et penitet et promisit ut supra, sub dicta pena et cetera. Qui inquisitor eam absolvit.\n</ed76f7ff-e884-42e0-beac-6fc891091e05>\n<b04951ae-ce07-4ae9-9f7f-63597f558d5f>\n\nDomina Luchixia, filia fratris Alberti Lavixine, capelle Sancti Ambrosii, conparuit coram dicto inquisitore et iuravit et promisit ut supra. Suo sacramento dixit quod, cum conburerentur ossa Roxaflore, uxoris condam Bonigrini, ipsa testis dixit quod malum erat facere extumulari ossa ex quo caro est consumpta; et dolet et penitet et promisit sub pena decem librarum ut supra. Qui inquisitor eam absolvit.\n</b04951ae-ce07-4ae9-9f7f-63597f558d5f>\n<4e971bf1-2012-4107-9d22-1c7a057c65c7>\n\nDomina Ysabetta, uxor domini Gerardi de \u00c7anbraxiis, capelle Sancti Donati, iuravit ut supra. Dixit suo sacramento quod ipsa testis maledicebat fratribus et dicebat quod fratres faciebant causa accipiendi pecuniam, et forte revertentes ad fidem quia dictus Bompetrus petebat corpus Christi, ut audivit dici ipsa testis. Qui inquisitor eam dominam Ysabettam absolvit a vinculo excomunicationis.\n</4e971bf1-2012-4107-9d22-1c7a057c65c7>\n<c8d4aabf-bd1a-4f44-b454-e8772156af25>\n\nDomina Anthonia, uxor condam domini Albertucii de  Platixiis, capelle Sancti Andree de Platixiis, iuravit ut supra. Et dixit suo sacramento, dixit: \"Hoc est malum opus conburere ossa\", et hoc dixit quando ossa quondam Roxaflore fuerunt conbusta. Qui inquisitor eam absolvit.\nActa fuerunt hec et absolute dicte quatuor domine, Bononie, in ecclesia Sancti Dominici, presentibus fratre Homobono Bononiensi, ordinis predicatorum, Alberto Carbonis notario, Benincasa Martini, et Lapo Cultri, testibus, et multis aliis.\n</c8d4aabf-bd1a-4f44-b454-e8772156af25>\n<f64a26fd-ecd8-4dd2-af49-2897abb9de3a>\n\nDomina Bitina, filia Albertini, capelle Sancte Marie de  Mascharella, sponte conparuit coram fratre Homobono, vichario fratris Guidonis inquisitoris, et iuravit mandata sancte Romane Ecclesie et dicti inquisitoris et dicere veritatem. Dixit suo sacramento, quod ipsa blasfemavit inquisitorem turpiter, dicendo: \"O gli nascimi vermo cane\"; que promisit numquam talia comitere, sub pena decem librarum et cetera ut supra. Et hec fuerunt die qua Bompetrus et Iulianus debebant conburi. Que pena tociens ut supra.\n</f64a26fd-ecd8-4dd2-af49-2897abb9de3a>\n<19380cfa-ae26-4883-9d8c-43e4896fa8a6>\n\nMasina Rodulf\u00ec, capelle Sancte Marie de Mascharella, conparuit ut supra et iuravit. Dixit suo sacramento quod ipsa blasfemavit inquisitorem quia condempnaverat Bompetrum. Que promisit ut supra.\n</19380cfa-ae26-4883-9d8c-43e4896fa8a6>\n<9ce9ea2a-8065-4454-a2ef-f22035e3a633>\n\nThodescha Gerardi, capelle Sancte Marie de Fossole, conparuit et iuravit ut supra. Dixit suo sacramento quod ipsa  blasfemaverat fratres et dixit quod fratres posuerant taglam Bompetro de ducentis florenis aureis. Que promisit ut supra.\n</9ce9ea2a-8065-4454-a2ef-f22035e3a633>\n<363ace61-41df-4768-bba9-edb84e6ea693>\n\nLombardia Iohanini de Crevacorio, et nunc habitat Bononie in capella Sancti Donati, conparuit et promisit ut supra. Dixit suo sacramento: \"Malum habeant fratres quia non dant corpus Christi Bompetro\", et de ossis Roxaflore dixit que vindicta fuit illa. Que promixit ut supra.\n</363ace61-41df-4768-bba9-edb84e6ea693>\n<d9ecb378-b816-46f8-86ff-c5b3c17c35e8>\n\nBondinata Geminiani, de plebe Centi, capelle Sancte Marie de Mascharella, conparuit ut supra. Dixit suo sacramento quod, dum Bompetrus esset ad arengheriam et peteret corpus Christi, dixit ipsa testis: \"Fratres faciunt magnum pecatum quia non dant ei corpus Christi\". Que promisit et cetera.\n</d9ecb378-b816-46f8-86ff-c5b3c17c35e8>\n<59e84ee1-3f7b-4cf3-8526-5818b0cbb276>\n\nMina Iohannis de Montebellio, capelle Sancti Martini de Apoxa, conparuit et iuravit ut supra. Dixit suo sacramento quod fratres faciebant magnum pecatum et quod faciebant propter pecuniam quia conburebant Bompetrum et quod ipse dabat vinum a sacrificio fratribus. Et promisit et cetera.\n</59e84ee1-3f7b-4cf3-8526-5818b0cbb276>\n<6345a3bc-ee75-4efe-8db8-21fe3133b8a8>\n\nIohamna, filia Ragha\u00e7i, capelle Sancti Martini de Apoxa, conparuit et iuravit ut supra. Dixit suo sacramento quod fratres faciebant magnum pecatum quia conburebant Bompetrum et blaxfemabat fratres. Et promisit ut supra.\nActa fuerunt hec et absolute dicte proxime septem domine a vinculo excomunicationis, Bononie, in ecclesia Sancti Dominici,presentibus Matheo bechario, Lapo Cultri et Chabrino, qui facit zeladinam, testibus.\n(S.N.) Ego Guido Bontalenti, imperiali autoritate notarius, predicta scripsi.\n</6345a3bc-ee75-4efe-8db8-21fe3133b8a8>\n<7d4f67b9-0a4f-4f15-a0cc-580c028c3065>\n\nAnno Domini millesimo ducentesimo nonagesimo nono,  indicione duodecima, die decimaoctava maii predicta.\nDomina Chidina, filia domini Michaelis Thomaxii, capelle Sancti Martini de Apoxa, personaliter accedens coram domino fratre Guidone Vicentino, ordinis predicatorum, inquisitore deputato per sanctam Romanam Ecclesiam super crimine heresis in provintia Lombardie, marchia Ianuensi et civitate Bononie, sponte conparuit  et iuravit  mandata sancte Romane Ecclesie et dicti inquisitoris ac dicere veritatem. Et dixit suo sacramento quod illa die, quando Bompetrus et Iulianus fuerunt condempnati per dictum inquisitorem et relicti iuditio seculari, ipsa testis dixit verba in favorem dictorum Bompetri et Iuliani et in preiudicium officii inquisitionis et sententiarum inquisitoris, dicendo quod magnum pecatum fiebat de dictis Bompetro et Iuliano et quod fratres magis erant digni conburi quam idem Bompetrus, et huiusmodi verba contra honorem Ecclesie, de quibus verbis dolet et penitet eam et instanter petit misericordiam a dicto domino fratre Guidone inquisitore, et promittit numquam facere vel dicere aliquid in preiudicium Ecclesie, dicti fratris et officii inquisitionis et in favorem hereticorum et eorum credentium, sub pena decem librarum bononinorum, que tociens commitatur exigi possit quociens contra fecerit, que pena possit sibi auferri pro culpa confissa, ad voluntatem dicti inquisitoris. Quapropter dictus inquisitor eam absolvit ab omni vinculo excomunicationis et excomunicatione quam incurisset occasione predictorum.\n</7d4f67b9-0a4f-4f15-a0cc-580c028c3065>\n<edae17a0-d65a-4892-979c-20b5b3d0e754>\n\nUlliana, filia dicti domini Michaelis, capelle predicte, iuravit ut supra, et dixit quod blasfemavit dictum inquisitorem, quando condempnavit dictum Bompetrum, et maledixit dicto inquisitori; de quibus verbis dolet et penitet et cetera, promitens stare mandatis dicte Ecclesie, inquisitoris et officii inquisitionis et cetera, sub dicta pena et cetera. Qui inquisitor eam absolvit ut supra et cetera.\n</edae17a0-d65a-4892-979c-20b5b3d0e754>\n<b3dcc991-8bb0-487b-8a66-7fb98c28bee5>\n\nDomina Pi\u00e7ola, filia domini Pe\u00e7ii, capelle Sancti Martini predicti, iuravit ut supra. Que dixit quod non debebat negari corpus Chrisb, et huiusmodi verba, de quibus dolet et penitet et cetera, promittens stare mandatis dicte Ecclesie, inquisitoris et officii inquisitionis et cetera, sub dicta pena et cetera. Qui inquisitor eam absolvit ut supra.\n</b3dcc991-8bb0-487b-8a66-7fb98c28bee5>\n<f3135e40-d82e-4dca-9edc-246d9a71d986>\n\nDomina Ghixla, filia domini Nicholay tintoris, capelle predicte, iuravit ut supra. Que dixit quod non debebat negari corpus Christi dicto Bompetro, et maledixit dicto inquisitori, et fratribus, et quod digni erant occidi, et huiusmodi verba, de quibus verbis penitet eam et cetera, et promisit ut supra, sub dicta pena et cetera. Qui inquisitor eam absolvit ut supra.\n</f3135e40-d82e-4dca-9edc-246d9a71d986>\n<f8045f89-458b-479e-b87b-bb9d14ef506a>\n\nDomina Chadiana, filia Neri Gallucii et uxor Iacobi Da Le Balestre, capelle Sancti Andree de Platixiis, iuravit ut supra. Que dixit quod fistulum nasceretur dictis fratribus, quando negabant corpus Christi ne daretur dictis Bompetro et Iuliano, et huiusmodi verba in preiudicium Ecclesie, inquisitoris et officii inquisitionis, et promisit ut supra, sub dicta pena. Qui inquisitor eam absolvit ut supra.\n</f8045f89-458b-479e-b87b-bb9d14ef506a>\n<ee2076e3-d246-4d6f-bfa6-b24bf480af2b>\n\nDomina Porpore, condam domini Guidocti et uxor condam Garatonis, capelle Sancti Martini de Apoxa, iuravit ut supra. Que dixit quod fratres essent  pocius digni conburi quam illi Bompetrus et Iulianus, et huiusmodi verba, de quibus penitet eam, et propterea promisit ut supra, sub dicta pena. Qui inquisitor eam absolvit ut supra.\n</ee2076e3-d246-4d6f-bfa6-b24bf480af2b>\n<86a080e0-3679-4b4f-9baf-3779474afc58>\n\nRemengarda condam Benedicti, famula domini Bertholomei De La Fe\u00e7a, capelle Sancti Martini predicti, iuravit ut supra. Que dixit quod conburerentur illi, qui fecerant conburi dictos  patarinos, et huiusmodi verba, de quibus eam penitet, cuius causa promisit ut supra et cetera, sub dicta pena. Qui inquisitor eam absolvit ut supra.\n</86a080e0-3679-4b4f-9baf-3779474afc58>\n<01424206-ecc6-4f7c-aadd-cb1f74dfc07a>\n\nBertholomea, domine Fatte Ca\u00e7e Tricole, capelle Sancti Martini predicti, iuravit ut supra. Que dixit quod maledicerentur dicti fratres quia ceperant dictum Bompetrum, et quando conbustus fuit, dixit quod male fecerant dicti fratres, et huiusmodi verba, de quibus dolet et penitet et cetera et promisit ut supra, sub dicta pena et cetera. Qui inquisitor eam absolvit ut supra.\n(S.N.) Ego Guido Bontalenti, imperiali autoritate et dicti domini fratris Guidonis inquisitoris notarius, predicta omnia, eius mandato, scripsi et publicavi.\n</01424206-ecc6-4f7c-aadd-cb1f74dfc07a>\n<68bf9977-5115-4744-9a1a-6880d94cec93>\n\nAnno Domini millesimo ducentesimo nonagesimo nono, indi cione duodecima, die decimaoctava maii predicta.\nDomina Margarita, uxor quondam Dominici et filia condam Mathey, capelle Sancti Proculi, iuravit ut supra. Que dixit sacramento suo quod credebant quod condempnabant dictos patarinos, ut acciperent eis ipsorum bona, et huiusmodi verba, de quibus dolet et penitet. Que promisit et cetera, sub dicta pena et cetera. Qui inquisitor eam absolvit ut supra.\n</68bf9977-5115-4744-9a1a-6880d94cec93>\n<ca0d4cc2-6316-4215-9b16-4e382a6a44c2>\n\nDominus Paulus Trintinelli, capelle Sancti Martini de Apoxa, conparuit citatus coram dicto domino fratre Guidone inquisitore, et abiuravit omnem heresim, fidem et credentiam hereticorum et iuravit mandata sancte Romane Ecclesie et dicti domini inquisitoris et dicere puram et meram veritatem, tam de se quam de aliis, qui peccarent vel etiam peccavissent in crimine heresis vel circha ipsum crimen. Interogatus si ipse dominus Paulus dixit aliquid in favorem dictorum Bompetri et Iuliani vel alicuius eorum et contra officium inquisitionis et sentencias inquisitoris, dicendo quod Bompetrus erat bonus homo et quod malum et peccatum erat factum de eo et quod inquisitor vel fratres hoc fecerant pro pecunia et quod non curabat, nec timebat de officio inquisitionis, respondit, domine quod non et quod nichil sit de predictis.\nQui promisit ipsi domino inquisitori se presentare personaliter coram eo, tociens quociens fuerit requisitus, et si repertum est vel repedetur deinceps eum facere vel dicere vel dixisse seu fecisse contra fidem sancte Romane Ecclesie vel in favorem hereticorum,  condempnationem solveret usque ad quantitatem mille librarum bononinorum, que tociens comitatur exigi possit quociens contra fecerit et cetera, tam pro culpa confissa quam confitenda.\nInsuper  dominus Iacobinus, quondam domini Ugolini de Medicina notarius, capelle Sancti Vitalis, dominus Bartholomeus, filius dicti domini Pauli, capelle Sancti Martini de Apoxa, in  sollidum  extiterunt fideiupsores pro eo, renuntiantes et cetera. Dominus Paulus predictus promisit dictis dominis Iacobino et  Bartholomeo eos conservare et liberare indempnes a dicta promissione et obligatione et cetera, sub dicta pena et cetera.\nDominus frater Guido inquisitor predictus statuit terminum trium dierum dicto domino Paulo ad dicendum melius veritatem et faciendum defensionem si quam  vult facere et dandum suspectos si quos  habet.\n</ca0d4cc2-6316-4215-9b16-4e382a6a44c2>\n<080e04b5-220a-4c8c-b5f4-736635a6f3ff>\n\nDominus Iohamnes Bonmerchati, burgi Galerie, capelle Sancti Benedicti, de societate crucis, sponte conparuit coram dicto domino fratre Guidone inquisitore, et dixit suo sacramento quod audivit a Lentio, filio quondam Benvenuti, qui secum moratur, hodie secum prandente, quod ipse Lencius audivit Zanboninum Boniohamnis pischatoris sartorem, qui moratur ad banchum, iuxta Sanctum Michaelem de Foro Medii, dicentem quod magnum peccatum erat de Bompetro, qui mortuus erat, et quod ipse  Bompetrus erat bonus homo et quod dictus Bompetrus ibat cum dicto \u00c7ambonino ad divina officia et quod iniuste mortuus fuerat.\n(S.N.) Ego Guido Bontalenti, imperiali autoritate et dicti domini fratris Guidonis inquisitoris notarius, predicta omnia, eius mandato, scripsi et publicavi.\n</080e04b5-220a-4c8c-b5f4-736635a6f3ff>\n<43eb73cf-24f6-4581-84ee-0982f343e88c>\n\nAnno Domini millesimo ducentesimo nonagesimo nono,  indicione duodecima, die decimonono maii.\nDeolay Marchixini, capelle Sancti Martini de Apoxa, sponte comparuit coram dicto inquisitore, et iuravit mandata ut supra. Interrogatus suo sacramento dixit, quando Bompetrus fuit  condempnatus per ipsum inquisitorem et relictus brachio seculari, ipse testis dixit quod inquisitor male faciebat quia dictus Bompetrus petebat corpus Christi, unde debebat recipi, et quod malum opus erat quod fiebat de eo et quod credebat dictum Bompetrum bonum hominem, et huiusmodi verba in preiudicium inquisitoris et in favorem dicti Bompetri. Et dolet et penitet et cetera ut supra, et promittit sub pena decem librarum et cetera ut supra.\nActum Bononie, in loco fratrum predicatorum, in domo officii inquisitionis, presentibus fratre Homobono Bononiensi et domino Beccho domini Boniohanini, testibus.\n</43eb73cf-24f6-4581-84ee-0982f343e88c>\n<ef81513f-d2d0-4d33-8fcf-51ef5268c0e4>\n\nDomina Francischa Michaelis Aymerii, capelle Sancti Andree de Platixiis, sponte comparuit coram fratre Homobono, vichario domini fratris Guidonis inquisitoris predicti, et iuravit ut supra. Dixit suo sacramento quod die, qua iudicatus fuit Bompetrus, dixit ipsa testis quod malum opus fiebat de ipso Bompetro quia fuit bonus homo, et blasfemabat fratres et quod Deus hostenderet de eo miracula, et conveniens erat quod fratres reciperent talem mortem, et de sacerdote qui fuit condempnatus per dictum inquisitorem, quod malum fuerat condempnare eum. Et dolet et penitet et promittit ut supra, pena decem librarum. Absoluta.\n</ef81513f-d2d0-4d33-8fcf-51ef5268c0e4>\n<b6b46b29-79b6-4d36-8109-ccb2f3e5870c>\n\nDomina A\u00e7\u00e7olina Marchi de Chavagli, capelle Sancti Martini de Aposa, comparuit et iuravit ut supra. Dixit suo sacramento quod die, qua condempnati fuerunt Bompetrus et Iulianus, dixit ipsa testis quod malum haberent fratres quia non recipiebant  Bompetrum, qui reddire volebat, blasfemando fratres, et de ossis dixit: \"Quomodo scire, que sint sua?\". Promisit ut supra. Absoluta.\n</b6b46b29-79b6-4d36-8109-ccb2f3e5870c>\n<e7014fcf-e152-4d67-b03a-e43568c6d2b7>\n\nA\u00e7olina, filia domini Iohamnis de Schalamis, capelle Sancti Martini de Apoxa, conparuit et iuravit. Dixit suo sacramento quod, quando fuerunt conbusta ossa quondam Rosaflore, dixit: \"Hec magna iniquitas\", et de condempnatione sacerdotis dixit quod fuerat malum opus, et dixit quod malum opus fuerat de Bompetro, qui fuit conbustus, qui non recipiebatur. Promisit ut supra. Absoluta.\n</e7014fcf-e152-4d67-b03a-e43568c6d2b7>\n<47e8ab0d-cb4c-4d87-8eb7-4ecc18a8c17a>\n\nDomina Docta, filia domini Bolognitti de Gatto, capelle Sancte Marie Maioris, comparuit et iuravit. Dixit suo sacramento quod malum opus fuit comburere Bompetrum et quod inquisitor poneretur in igne. Et dolet ut supra, et promisit ut supra. Absoluta.\n</47e8ab0d-cb4c-4d87-8eb7-4ecc18a8c17a>\n<5684baa3-786d-44b1-9fe5-c64e8e2a615a>\n\nDomina Francischa Semprebenis, capelle Sancte Marie de Mascharella, comparuit et iuravit. Dixit suo sacramento quod malum opus fuit de Bompetro, et dixit, si fratres faciebant pro pecunia, quod malum haberent. Promisit ut supra. Absoluta.\n</5684baa3-786d-44b1-9fe5-c64e8e2a615a>\n<0d7b9cd6-2dab-464c-b85d-e735ae45618c>\n\nDomina Benvenuta, uxor domini Peregrini de Sali\u00e7eto, capelle Sancte Marie de Mascharella, comparuit et iuravit ut supra. Dixit suo sacramento quod die, qua combusti fuerunt Bompetrus et Iulianus, dixit quod fratres erant magis digni comburi quam Bompetrus, et hoc faciebant pro pecunia, et promisit ut supra. Absoluta.\n</0d7b9cd6-2dab-464c-b85d-e735ae45618c>\n<6cc266df-d11d-4b56-a1e4-f8c1ed54dcba>\n\nDomina Impereria, uxor condam domini Michaelis, capelle Sancte Marie Maioris, comparuit et iuravit ut supra. Dixit suo sacramento quod malum opus fuit comburere ossa quondam Rosaflore, et de Bonigrino et quod fratres non potuerunt ab eo pecuniam habere et ideo eum conburerunt, et quod malum fuit de Bonpetro occidere eum, et multa mala verba super predictis. Ut supra promisit. Absoluta.\n</6cc266df-d11d-4b56-a1e4-f8c1ed54dcba>\n<84a89294-7238-4674-8d6c-f5019e29ae89>\n\nDomina Bertholomea, filia Quinte de Policino, comparuit et iuravit ut supra. Dixit suo sacramento quod blasfemavit fratres, si hoc faciebant pro pecunia, et huiusmodi verba. Promisit ut supra. Absoluta.\n</84a89294-7238-4674-8d6c-f5019e29ae89>\n<b25094d6-f81f-4d5e-84d3-942bf0861951>\n\nDomina Bertholomea, uxor Mini de Sali\u00e7eto, capelle Sancte Marie de Mascharella, dixit suo sacramento quod malum opus fuit de Bompetro et quod bonus homo fuit, et faciebant pro pecunia, et multa mala verba, et promisit ut supra, et ossis dixit quod pessimum fuerat. Absoluta.\n(S.N.) Ego Guido Bontalenti, imperiali autoritate notarius, predicta scripsi.\n</b25094d6-f81f-4d5e-84d3-942bf0861951>\n<fee3c730-4563-42a6-929b-68680bda0021>\n\nAnno Domini millesimo ducentesimo nonagesimo nono, indici one duodecima, die decimonono maii predicto.\nDomina Ferarina, filia Iohanini, capelle Sancte Marie de Mascharella, dixit suo sacramento quod malum opus fuit de  Bonpetro et quod bonus homo fuit, et huiusmodi verba. Et promixit ut supra. Absoluta.\n</fee3c730-4563-42a6-929b-68680bda0021>\n<243eb460-d854-461f-84db-91a1ee4cd90e>\n\nDomina Margarita, filia domini Francisci fornarii de via medii, capelle Sancte Marie de Mascharella, dixit suo sacramento quod, quando Bompetrus debebat comburi, dixit quod blasfemavit fratres et dixit quod digni erant magis fratres comburi quam ipse Bompetrus, et de ossis dixit quod malum opus fuit conburere ossa. Et promisit ut supra. Absoluta.\n</243eb460-d854-461f-84db-91a1ee4cd90e>\n<d2e03875-b91f-4ffc-ade4-e1836aaaaa4e>\n\nDomina Balda, filia domini Boni Bonacose, capelle Sancte Marie de Mascharella, comparuit et iuravit ut supra. Dixit suo sacramento quod die, qua condempnatus fuit Bompetrus, quod malum opus de eo fuit conburere eum, et dicebat:\"Fratres faciunt pro pecunia malscheregati\", et multa huiusmodi verba. Et promisit ut supra. Absoluta.\n</d2e03875-b91f-4ffc-ade4-e1836aaaaa4e>\n<ccef742a-9474-419c-b53d-58d7506e7611>\n\nDomina Bertholomea Iacobini, capelle Sancte Marie predicte, conparuit et iuravit ut supra. Dixit suo sacramento quod die, qua fuit conbustus Bonpetrus, quod ipse Bompetrus non  conbureret, et huiusmodi verba. Et promisit ut supra. Absoluta.\n</ccef742a-9474-419c-b53d-58d7506e7611>\n<c2b9cd5d-4eca-4a0b-b136-526ff008d4e3>\n\nDomina Peregrina domini Ben\u00e7evennis, capelle Sancte Marie predicte, conparuit et iuravit. Dixit suo sacramento quod dictus Bompetrus fuerat bonus homo et magnum pecatum fuit occidere eum, et huiusmodi verba, et de ossis condam Rosaflore fuerat pecatum. Et promixit ut supra. Absoluta.\n</c2b9cd5d-4eca-4a0b-b136-526ff008d4e3>\n<dfc95faa-bc92-476c-9c92-01ddf01594bb>\n\nDomina Bella, filia Floravantis, capelle predicte, conparuit et iuravit. Dixit suo sacramento quod ipsa dixit: \"Male est accipere bona filiis Bompetri\", et de sacerdote Sancti Thome, quod male erat quod suspendebatur ab officio. Et promisit ut supra. Absoluta.\n</dfc95faa-bc92-476c-9c92-01ddf01594bb>\n<58943afe-c44d-4221-a974-ba0d3db845d3>\n\nBlaxia, filia domini Bernardi, capelle Sancte Marie predicte, conparuit et iuravit ut supra. Dixit suo sacramento quod ipsa testis dixit quando fuit condempnatus Bompetrus: \"Illi fratres maledicti debebant recipere eum, quia Christus recipit omnes\". Promixit ut supra, sub pena decem librarum ut supra. Absoluta.\n</58943afe-c44d-4221-a974-ba0d3db845d3>\n<f9002508-47f2-4690-9729-054d479a960f>\n\nAnfilixe, filia Bonaventure, capelle predicte, conparuit et iuravit ut supra. Dixit suo sacramento quod fratres  condempnaverunt Bompetrum pro accipienda ei pecunia. Promixit ut supra. Absoluta.\n</f9002508-47f2-4690-9729-054d479a960f>\n<556bc8be-a4a7-45ef-9ab5-d91936756035>\n\nGuillielmus Guidonis, qui moratur in ecclesia maiori Sancti Petri, sponte conparuit coram dicto inquisitore et iuravit mandata et cetera ut supra. Suo sacramento dixit quod, cum esset in platea communis Bononie, die qua condempnati fuerunt Bonpetrus et  Iulianus, dixit ipse testis quod erat malum opus et magnum pecatum illud quod fiebat de eis, maxime de Bompetro, et quod  condempnabantur pro pecunia, et quod fratres erant magis digni comburi quam ipsi, et plura verba in favorem eorum, maxime Bompetri, et in preiudicium officii inquisitionis, et credebat quod Bompetrus esset bonus homo. Et promittit quod nunquam et cetera, sub pena decem librarum et cetera supra. Absolutus.\nActum Bononie, in loco fratrum predicatorum, in domo officii inquisitionis, presentibus fratre Marchoaldo de Bononia, Alberto Carbonis notario et Benincasa Martini nuntio, testibus.\n</556bc8be-a4a7-45ef-9ab5-d91936756035>\n<5a803897-1a52-46c7-afc2-f7e69c60e6e5>\n\nBenfovata, filia Bolondini, capelle Sancti Andree de Ansaldis, conparuit et iuravit. Dixit suo sacramento quod die, qua condempnati fuerunt Bompetrus et Iulianus, dixit ipsa testis quod malum opus erat de Bompetro, quia petebat corpus Christi. Et promixit ut supra. Absoluta.\n</5a803897-1a52-46c7-afc2-f7e69c60e6e5>\n</7f65a1c2-7c1c-4c3a-a8d8-b26627d9db62>\n<b6582ca9-2360-4f3e-a3a1-d7b2c7a73982>\n<5d462cda-60c7-4d53-b9dd-6be70b83c0f7>\n\nSalva, filia Bonaventure, capelle Sancte Marie de Claviga,  conparuit et iuravit. Dixit suo sacramento quod die predicta, qua condempnati fuerunt Bompetrus et Iulianus, dixit ipsa testis quod malum et pecatum fuit comburere eum, quia petebat corpus Christi. Promixit ut supra. Absoluta.\n</5d462cda-60c7-4d53-b9dd-6be70b83c0f7>\n<d577f6a6-9aae-43d0-a02c-c815b77182c1>\n\nDomina Viviana Honebenis, capelle Sancti Martini de Apoxa, conparuit et iuravit. Dixit suo sacramento quod die, qua fuerunt condempnati Bompetrus et Iulianus, dixit quod Bompetrus fuerat bonus homo et blasfemavi t fratres, quia ipse Bompetrus petebat corpus Christi, et dixit quod malum erat conburere ossa, quando fuerunt conbusta ossa quondam Rosa Flore, et multa verba inordinata et mala. Et promisit ut supra. Absoluta.\n</d577f6a6-9aae-43d0-a02c-c815b77182c1>\n<26824235-3f6a-4969-9c0c-a246822a2692>\n\nFlore, filia Farulfi, capelle Sancti Martini de Apoxa,  comparuit sponte et iuravit ut supra. Dixit suo sacramento quod die, qua condempnati fuerunt Bompetrus et Iulianus, dicebat, cum audiret alios hoc dicentes, dicebat ipsa quod bonum esset quod fratres conburerentur et quod pecatum erat quod fiebat de  Bompetro. Et promixit ut supra. Absoluta.\n(S.N.) Ego Guido Bontalenti, imperiali autori tate notarius, predicta scripsi.\n</26824235-3f6a-4969-9c0c-a246822a2692>\n<05dbb2ef-6beb-47bd-a92a-9fcfb7db3bf5>\n\nBenvenuta, filia Florii, capella Sancti Martini de Apoxa, comparait et iuravit ut supra. Dixit suo sacramento quod die, qua condempnati fuerunt Bompetrus et Iulianus, dicebat quod malum opus fuit conburere ossa Rosaflore et quod debebant conburi quando conbustus fuit Bonigrinus, et de Bompetro dixit quod malum opus fuit, et huiusmodi verba inordinata contra officium inquisitionis et in eius favorem. Promisit ut supra. Absoluta.\n</05dbb2ef-6beb-47bd-a92a-9fcfb7db3bf5>\n<d2fb6118-3391-44c3-9edf-71f1afb8a8a8>\n\nDomina Thomaxina, filia Iohanini, capelle Sancti Martini, comparuit et iuravit ut supra. Dixit quod die, qua fuerunt  conbusti Bompetrus et Iulianus, dicebat ipsa testis quod malum opus fuit conburere ipsum Bompetrum, et detrahebat officio inquisitionis, et de ossis condam Rosaflore dixit quod malum opus fuerat. Et promisit ut supra, sub pena decem librarum bononinorum et cetera ut supra. Absoluta.\n</d2fb6118-3391-44c3-9edf-71f1afb8a8a8>\n<d33e73c8-9899-4b6d-929e-972d9bfc9d28>\n\nYmelda, filia Michilini, que dicitur Malgarita, capelle Sancti Martini de Apoxa, conparuit et iuravit ut supra. Dixit suo sacramento quod die, qua condempnati fuerunt Bompetrus et Iulianus, dicebat quod malum et iniquum opus fuit, et blasfemabat fratres, dicendo etiam quod pecatum erat facere eis elimosinam, et huiusmodi verba. Et promixit ut supra. Absoluta.\n</d33e73c8-9899-4b6d-929e-972d9bfc9d28>\n<ccc56a84-4013-45ec-8ef3-037532374f48>\n\nDomina Lucia, filia Iacobini Ca\u00e7e, capelle Sancti Martini de Apoxa, comparuit et iuravit ut supra. Dixit suo sacramento quod die, qua fuerunt Bompetrus et Iulianus condempnati, dixit quod doluit de morte quondam Bompetri. Absoluta.\n</ccc56a84-4013-45ec-8ef3-037532374f48>\n<c4eeae3f-2891-43f4-80ec-dc2605a354f2>\n\nDomina Contessa, filia domini Phylippi, capelle Sancti Iacobi de Platixiis, comparuit et iuravit ut supra. Dixit suo sacramento quod die, qua fuerunt condempnati Bompetrus et Iulianus,  dicebat ipsa testis, cum audiret dici quod Bompetrus petebat corpus Christi, quod malum fuit non dare sibi ipsum et non recipere ipsum Bompetrum. Item dixit quod malum opus fuit conburere ossa Roxaflore quondam uxoris Bonigrini, et simile dixit de Bonigrino eius viro, quando fuit conbustus, et dixit quod fratres caderent ad rumorem populi, die predicta, quando condempnati fuerunt predicti. Promisit supra. Absoluta.\n</c4eeae3f-2891-43f4-80ec-dc2605a354f2>\n<3f37132f-e5e3-49b2-a5c5-f529c086aa15>\n\nBorghina, filia Petricini, capelle Sancti Martini de Apoxa, conparuit et iuravit ut supra. Dixit suo sacramento quod die, qua conbusti fuerunt Bompetrus et Iulianus, dixit ipsa quod fratres faciebant illud pro pecunia, et malum fuit conburere ossa Roxaflore, uxoris Bonigrini. Promisit ut supra. Absoluta.\n</3f37132f-e5e3-49b2-a5c5-f529c086aa15>\n<3d71966c-8a66-45e3-8b71-b8e414386e58>\n\nYmelda, filia Petri de Camplano, capelle Sancti Thome de Strata Maiori, comparuit et iuravit ut supra. Dixit suo sacramento quod, multis diebus elapsis, dixit pluries quod malum opus fuit conburere eos Bompetrum et Iulianum, et blasfemavit fratres, et dixit in favorem eorum et in preiudicium officii inquisitionis et inquisitoris, et verba huiusmodi. Et promisit ut supra. Absoluta.\n</3d71966c-8a66-45e3-8b71-b8e414386e58>\n<1f20978f-0af6-4229-ae63-851f93f93ecd>\n\nGilius Guidocti, capelle Sancti Martini de Apoxa, comparuit sponte et iuravit ut supra. Dixit suo sacramento quod die, qua Bompetrus et Iulianus fuerunt condempnati de crimine heresis et positi ad arengheriam, dixit ipse testis quod malum opus fuit quod corpus Christi non fuit datum Bompetro, et blasfemavit fratres predicatores, et dixit eciam quod dictus Bompetrus fuerat bonus homo, et verba que erant in preiudicium inquisitionis et in favorem dicti Bompetri. Promisit ut supra, sub pena decem librarum ut supra, in domo inquisitionis. Absolutus, presentibus nuntiis Benincasa et Nascinbene.\n</1f20978f-0af6-4229-ae63-851f93f93ecd>\n<1fd3040e-5341-4270-9c9f-ddf062158d51>\n\nVecexius, filius Guidocti, capelle Sancti Christofori, comparait et iuravit ut supra. Dixit suo sacramento quod, quando  Bompetrus fuit positus ad arengheriam, dicebat quod malum opus fuit comburere eum, et quod fratres erant magis digni conburi quam ipse Bompetrus, et verba in preiudicium officii inquisitionis et in favorem dicti Bompetri. Promisit ut supra, presentibus dictis testibus. Absolutus.\n</1fd3040e-5341-4270-9c9f-ddf062158d51>\n<4846cd03-9cc6-4cb4-9113-bdcdd3557f5d>\n\nPetrus Bernardi, capelle Sancte Marie de Mascharella, comparait et iuravit ut supra. Dixit suo sacramento quod malum opus fuit de eo quod fiebat de Bompetro et ipse fuerat bonus homo, et blasfemavit inquisitorem et fratres, et dixit verba in preiudicium officii inquisitionis et in favorem dicti Bompetri. Et promixit ut supra. Absolutus.\n</4846cd03-9cc6-4cb4-9113-bdcdd3557f5d>\n<5da82fbe-b094-43b8-a51d-cfec38988de2>\n\nIacobus condam Bompetri, capelle Sancti Martini de Apoxa, comparait et iuravit ut supra. Dixit suo sacramento quod malum opus fuit illud quod factum fuit de Bonpetro suo patre, et blasfemavit inquisitorem. Et promisit ut supra. Absolutus.\n(S.N.) Ego Guido Bontalenti, imperiali autoritate notarius, predicta scripsi.\n</5da82fbe-b094-43b8-a51d-cfec38988de2>\n<d8d9597e-450c-4736-a1ef-a80ddd8ed68c>\n\nAnno Domini millesimo ducentesimo nonagesimo nono, indictione duodecima, die decimanona maii predicta.\nIacobus Anthonii Piloxii, capelle Sancte Marie de Mascharella, comparait et iuravit ut supra. Dixit suo sacramento quod, occasione condempnationis facte de Bompetro, condempnato de crimine heresis, blasfemavit fratres predicatores et verba dixit in preiudicium officii inquisitionis et in favorem dicti quondam Bompetri. Et promisit ut supra. Absolutus.\n</d8d9597e-450c-4736-a1ef-a80ddd8ed68c>\n<6ed7ed04-fd20-468e-a00c-cfd8d4a09903>\n\nDomina Maria, filia Iohamnis, capelle Sancte Marie de Mascharella, comparuit et iuravit. Dixit suo sacramento quod malum opus fuit de ossis condam Roxaflore, conburere eas, et doluit de Bompetro, et dixit verba in favorem dicti Bompetri et in preiudicium officii inquisitionis. Et promixit ut supra. Absoluta.\n</6ed7ed04-fd20-468e-a00c-cfd8d4a09903>\n<9d974528-95c7-4371-8796-1f21fccd8ca6>\n\nAngeleria, filia Ghisilberti, capelle Sancti Vitalis, comparuit et iuravit ut supra. Dixit suo sacramento quod malum fuit de ossis quondam Rosaflore, et detrahebat officio inquisitionis, et favorabat ipsi Bompetro. Et promixit ut supra. Absoluta.\n</9d974528-95c7-4371-8796-1f21fccd8ca6>\n<f66ec987-1a5d-4f33-93e5-8749bcae5f85>\n\nDomina Madalucia, uxor Mini de Bechadellis, capelle Sancte Tede, comparuit et iuravit ut supra. Dixit suo sacramento quod malum opus fuit conburere Bompetrum, quia petebat corpus Christi. Et promixit ut supra. Absoluta.\n</f66ec987-1a5d-4f33-93e5-8749bcae5f85>\n<0c7e4e4f-3895-4b93-902a-5b1ddbcef027>\n\nMaria, filia Bernardi, capelle Sancti Thome de Merchato, comparuit et iuravit ut supra. Dixit suo sacramento quod malum fuit conburere Bompetrum, quia petebat corpus Christi, et fuit in verbis favorabilis ei, et dixit verba in preiudicium officii inquisitionis. Ut supra promixit. Absoluta.\n</0c7e4e4f-3895-4b93-902a-5b1ddbcef027>\n<c57c8e27-6da5-4dc1-92e8-4512db8abd74>\n\nFranciscus Marchi, capelle Sancte Marie Magdalene, comparuit coram dicto inquisitore et iuravit de veritate dicenda. Dixit suo sacramento quod die, qua debebant conburi Bompetrus et Iulianus, vidit ipse Francischus Iacobinum, filium Ridi de  Columbis, capelle Sancti Donati, evaginantem gladium contra custodes carceris, qui  erant in campo fori et ibi fieri fecerant canevellam pro conburendo Bompetrum et Iulianum et dicentem contra ipsos custodes verba iniuriosa et contra officium inquisitionis. Vidit etiam Petrum Madiane, capelle Sancti Egidii, proicientem lapides in dicta canevellam et huiusmodi faciendo. Et predicta fuerunt in campo fori, presente et vidente dicto Francischo et presente et vidente Marcho, custode dicti carceris, et multis aliis presentibus, nomina quorum non recordatur.\nHanc testificationem fecit in loco fratrum predicatorum, in domo officii inquisitionis, presentibus Benincasa Martini et Lapo Cultri nuntiis, testibus.\n</c57c8e27-6da5-4dc1-92e8-4512db8abd74>\n<a6fdec7b-3bf4-4cf2-bd71-4c78a76620a1>\n\nMichael condam Santi, capelle Sancte Marie de Mascharella, cal\u00e7olarius, iuravit mandata Ecclesie et domini inquisitoris et dicere veritatem. Et dixit suo sacramento quod, postquam dictus inquisitor condempnavit Bompetrum de crimine heresis, ipse testis, existens in platea comunitatis, cum dictus Bompetrus  iudicaretur per potestatem, ipse testis dixit quod ipse Bompetrus erat bonus homo et fuerat bonus vicinus, et quod malum et pecatum fiebat de eo, et promixit stare mandatis Ecclesie et dicti inquisitoris et condempnationem solvere usque ad quantitatem decem librarum, que tociens pro comissis et comitendis exigi possit, quociens fuerit contra factum, et quod dictam penam possit auferre pro comissis. Qui inquisitor ab omni vinculo excomunicationis eum absolvit.\n</a6fdec7b-3bf4-4cf2-bd71-4c78a76620a1>\n<256f6fae-65cb-4e3b-8337-54db75546b79>\n\nDomina Beatrixia, filia condam Gerardini, capelle Sancti Martini de Apoxa, iuravit mandata Ecclesie et dicti inquisitoris et dicere veritatem. Dixit suo sacramento quod dixerat quod malum erat id quod fiebat de Bompetro, et credebat eum esse bonum hominem, et huiusmodi verba confitebatur, audientibus dicere talia, et propterea promixit stare mandatis dicti domini inquisitoris et solvere condempnationem usque ad quantitatem decem librarum, tociens quociens contra fecerit vel venerit et cetera, et quod eam dolet et penitet de predictis. Qui inquisitor eam absolvit et cetera.\n</256f6fae-65cb-4e3b-8337-54db75546b79>\n<3aa33e58-7110-4c3e-9e7a-bbccd35e3b9b>\n\nBelda, filia Rolandi, qui remondat puteos, capelle Sancti Martini predicti, iuravit et cetera. Dixit suo sacramento dixisse quod magnum pecatum erat id quod fiebat de Bompetro patareno, iudicato ad mortem, et quod maledixit fratribus, et quod dolet et penitet de predictis. Que promixit et cetera, sub dicta pena. Qui inquisitor eam absolvit.\n</3aa33e58-7110-4c3e-9e7a-bbccd35e3b9b>\n<514b518e-9564-437d-b1d8-dda89acd5508>\n\nBeatrixia, filia condam Lu\u00e7i, capelle predicte, iuravit et cetera. Dixit suo sacramento quod maledixit fratribus, quia fecerant  conburi dictum Bompetrum et quod magnum pecatum fiebat de eo, de quibus verbis dolet et penitet. Que promixit et cetera, sub dicta pena. Qui inquisitor eam absolvit ut supra.\n(S.N.) Ego Guido Bontalenti, imperiali autoritate et dicti domini fratris Guidonis inquisitoris notarius, predicta scripsi.\n</514b518e-9564-437d-b1d8-dda89acd5508>\n<d38d6aca-f34c-4702-9513-514413e66559>\n\nAnno Domini millesimo ducentesimo nonagesimo nono, indicione duodecima, die decima nona maii predicta.\nBemardinus condam Blaxii cal\u00e7olarius, capelle Sancte Marie de Mascharella, iuravit et cetera. Et dixit suo sacramento quod maledixit inquisitori, quia condempnaverat Bompetrum et quod eum condempnaverat causa accipiendi sibi suum, et huiusmodi verba contra officium inquisitoris, de quibus verbis dolet et penitet et misericordiam petit a domino inquisitore predicto. Item dixit quod cum pluribus aliis dedit operam in quadam fovea fieri facienda, in qua sepelirentur ossa dicti Bompetri. Cuius causa promisit et cetera, sub pena decem librarum et cetera, que tociens comitatur exigi possit et cetera. Qui inquisitor eum absolvit ut supra.\n</d38d6aca-f34c-4702-9513-514413e66559>\n<e56dd179-b47e-49b2-b1f4-c30e90915f2d>\n\nThomax Florii, capelle Sancti Martini de Apoxa, iuravit et cetera. Dixit suo sacramento quod credebat Bompetrum  patarenum bonum hominem, et doluit de eo quando condempnatus fuit, et dixit quod malum erat quia non dabatur sibi corpus Christi, de quibus verbis dolet et eum penitet et misericordiam petit et cetera, promittens et cetera, sub dicta pena et cetera. Qui inquisitor eum absolvit ut supra.\n</e56dd179-b47e-49b2-b1f4-c30e90915f2d>\n<aa080b86-a735-4d7d-8908-f903abdfabe8>\n\nGuido, filius Iohamnis de Calchara, capelle Sancti Thome de Merchato, iuravit et cetera. Dixit suo sacramento quod maledixit fratribus et quod malum opus erat quod non dabatur corpus Christi Bompetro, de quibus verbis dolet et penitet et misericordiam petit et cetera, promittens et cetera, sub dicta pena. Qui inquisitor eum absolvit ut supra.\n</aa080b86-a735-4d7d-8908-f903abdfabe8>\n<3f2bbcac-1cf2-4aa8-bffa-8f175af992fa>\n\nIacobus Piloxus calegarius, capelle Sancte Marie de Mascharella, iuravit dicere veritatem coram dicto inquisitore. Interrogatus si scit de bonis dicti Bompetri aliquid vel quis habeat vel teneat, respondit quod Iacobus domini Chelis Cava\u00e7e de Butrio, qui moratur in civitate Ferarie et fuit de Bononia, habet de bonis dicti Bompetri decem libras bononinorum. Interrogatus quomodo scit, respondit quia ipse testis dedit dicto Iacobo pro dicto Bompetro decem libras bononinorum, quas dictus Bompetrus dederat ipsi Iacobo Piloxo eo quia idem Iacobus Piloxus, precibus et instantia Iacobi, filii condam Bompetri, promiserat dare dictas decem libras ministralibus societatis chalegarie, quas decem libras dicti ministrales dari fecerunt dicto Iacobo Chelis Cava\u00e7e, nomine arrarum sive partis precii certe quantitatis galle, quam ipse Iacobus Chelis promiserat conducere dictis ministralibus et eis vendere et dare pro certa quantitate pecunie. Interrogatus in quo loco dedit ipsi Iacobo Chelis dictas decem libras, respondit sub domibus challegarie Bononie, et numerata fuit dicta pecunia dicto Iacobo Chelis per Iacobum notarium societatis chalegarie, super bancho domini Carnelvaris de Pretis, in bononinis grossis. Interrogatus quantum tempus est, respondit quod possunt esse decem menses vel id circha. Interrogatus qui alii erant pr\u00e9sentes dicte numerationi, respondit se non recordari.\n</3f2bbcac-1cf2-4aa8-bffa-8f175af992fa>\n<83389859-241d-4f18-b6c0-fcdf184a22b7>\n\nPetrus condam Bernardi, capelle Sancte Marie de Mascharella, testis iuravit ut supra. Interrogatus si scit aliquid de bonis Bompetri predicti, respondit quod quidam nomine Iacobus Chelis Cava\u00e7e, qui fuit de Bononia et nunc moratur in civitate Ferarie, habet quadragimta bindas de serico torto. Interrogatus quomodo scit, respondit quia vidit dictum Bompetrum manualiter dare dicto Iacobo dictas bindas in civitate Bononie, eo Bompetro existente cum dicto Iacobo in domo sua. Interrogatus quomodo sit quod essent quadragimta binde, respondit quia ispe Bompetrus dixit ipsi Iacobo: \"Iste binde sunt numero quadragimta\", et ipse Iacobus pro quadragimta recepit et posuit in una sua valixia. Interrogatus quanti pretii erat quelibet binda, respondit se nescire. Item interrogatus si vidit dictum Bompetrum aliquid dare aliud ipsi Iacobo, respondit circha quantitatem vigimti unius librarum et decem solidos bononinorum. Interrogatus in qua vel in quibus monetis dedit sive mutuavit dictam pecuniam, respondit quod ei mutuavit vel dedit in bononinis grossis et venetis grossis. Interrogatus quomodo sit quod fuerit tanta quantitas, respondit quia numerata pecunia dictus Iacobus asseruit eam esse vigimti unam libras et decem solidos bononinorum. Interrogatus qui erant pr\u00e9sentes, quando dicte binde et pecunia data fuit dicto Iacobo per dictum Bompetrum, respondit, ipse testis et Andriolus Petri et uxor dicti Bompetri et Iacobus, filius dicti Bompetri, et predicta fuerunt in domo dicti Bompetri.\n(S.N.) Ego Guido Bontalenti, imperiali autoritate et dicti domini fratris Guidonis inquisitoris notarius, predicta scripsi et publicavi.\n</83389859-241d-4f18-b6c0-fcdf184a22b7>\n<1de179e3-e175-4246-b409-7d9e7bcbd250>\n\nAnno Domini millesimo ducentesimo nonagesimo nono, indictione duodecima, die decimonono maii predicto.\nAndriolus Petri, capelle Sancte Marie Magdalene, testis  iuravit et cetera. Interrogatus si scit aliquid de bonis Bompetri  predicti, respondit se nescire aliud, nisi quod Iacobus Chelis Cava\u00e7e, qui fuit de Bononia et moratur in civitate Ferarie, habuit de bonis dicti Bompetri vigimti unam libras et decem solidos bononinorum. Interrogatus quomodo sit, respondit quia vidit dictum Bompetrum numerare pecuniam ipsi Iacobo et ipse Iacobus recepit dictam pecuniam et eam posuit in quodam bursello novo, quem habebat ad latum suum. Interrogatus quomodo sit quod fuerit tanta dicta pecunia, respondit quia audivit dici dicto Bompetro: \"Iacobe, iste sunt vigimti una libre et decem solidi\", et ipse Iacobus  aquiescendo verbis dicti Bompetri, recondidit dictam pecuniam. Item dixit quod ipse Bompetrus dedit ipsi Iacobo quadragimta bindas de serico torto, ut eas conduceret ad civitatem Ferarie et venderet, et medietas lucri debebat esse dicti Iacobi et alia medietas dicti Bompetri. Interrogatus quomodo sit quod dicte binde fuerint quadragimta, respondit quia dictus Bompetrus accepit dictas bindas in uno volumine ligatas et manualiter dedit eas dicto Iacobo, dicendo: \"Accipe istas quadragimtas bindas\", et ipse tunc eas accepit et posuit in una sua valixetta. Interrogatus quantum tempus est quod fuerunt predicta, respondit iam sunt octo menses et ultra. Interrogatus qui erant pr\u00e9sentes predictis, respondit, Petrus Bernardi, ipse testis, uxor dicti Petri et Iacobus eius filius.\n</1de179e3-e175-4246-b409-7d9e7bcbd250>\n<6a1f4620-f36d-4097-87db-e96fc12cc0b5>\n\nIacobus, filius condam Bompetri, capelle Sancti Martini de Apoxa, testis iuravit ut supra. Interrogatus si scit aliquid de bonis dicti Bompetri, respondit nichil aliud scire, quam in scriptis dederit domino..  fratri inquisitori, et scit quod Iacobus filius Chelis Cava\u00e7e, qui fuit de Bononia et nunc moratur in civitate Ferarie, dare debebat ipsi Bompetro vigimti unam libras et decem solidos bononinorum in una parte, et quadragimta bindas de serico torto in alia. Interrogatus quomodo scit predicta, respondit quod anno, post festivitatem beati Iohannis, que est in estate, ipse Bompetrus emit, eo teste presente, quadragimta bindas a \u00c7ono Magnali, pro precio undecim venetorum grossorum quelibet, que ascendit ad summam decem et octo solidorum et quatuor denariorum quelibet. Quas bindas ipse Bompetrus dedit ipsi Iacobo Chelis ut eas venderet, et medietas lucri deveniret ad dictum Iacobum Chelis et alia medietas ad dictum Bompetrum, et dicit quod erat presens, quando dictus Bompetrus numeravit et dedit dicto Iacobo Chelis dictas vigimti unam libras et decem solidos in bononinis et venetis grossis, et predicta fuerunt in domo dicti Bompetri, presentibus dictis Andriolo et Petro, testibus, et uxore dicti Bompetri.\n</6a1f4620-f36d-4097-87db-e96fc12cc0b5>\n<c766309d-cd7f-46aa-b778-4c372a20c3fe>\n\nDie vigesima maii.\nAndreas Bombelli tessarius, capelle Sancti Martini de Apoxa, testis iuravit dicere veritatem et mandata Ecclesie et dicti inquisitoris. Suo sacramento dixit se dixisse quod malum opus erat id quod fiebat de Bompetro, si bonus homo erat, et maledixit inquisitori et fratribus, et huiusmodi verba in preiudicium Ecclesie et officii et in favorem hereticorum, de quibus verbis dolet et penitet et misericordiam petit a dicto inquisitore. Quorum causa promixit stare mandatis dicti domini inquisitoris et condempnationem solvere usque ad quantitatem decem librarum bononinorum, que tociens pro comissis et comitendis exigi possit, quociens contra fecerit et cetera. Qui inquisitor eum absolvit ut supra.\n</c766309d-cd7f-46aa-b778-4c372a20c3fe>\n<247f6d26-183b-4817-a7fa-324263c1d6d8>\n\nFranciscus Dominici, cum\u00e7ator curaminis, capelle Sancte Marie de Mascharella, iuravit et promixit ut supra. Dixit suo sacramento quod magnum fallum faciebant fratres quod non dabant Bompetro corpus Christi, et huiusmodi verba et cetera, sub dicta pena et cetera. Qui inquisitor eum absolvit ut supra.\n</247f6d26-183b-4817-a7fa-324263c1d6d8>\n<73900b2e-09dc-40e1-adb7-3b7bc12ca167>\n\nIacobus Petri, laborator, capelle Sancte Lu\u00e7ie, iuravit et cetera. Dixit suo sacramento dixisse quod malum erat quod non dabatur corpus Christi dicto Bompetro, et huiusmodi verba. Qui promixit ut supra, et dictus inquisitor eum absolvit ut supra.\n(S.N.) Ego Guido Bontalenti, imperiali autoritate et dicti domini fratris Guidonis inquisitoris notarius, predicta omnia scripsi et publicavi.\n</73900b2e-09dc-40e1-adb7-3b7bc12ca167>\n<f34a2c7c-212a-401a-80ab-20db4859f49d>\n\nAnno Domini millesimo ducentesimo nonagesimo nono,  indicione duodecima, die vigesima maii predicta.\nDiana magistri Gerabelli, capelle Sancte Marie de Mascharella, comparuit coram dicto domino fratre Guidone inquisitore et  iuravit ut supra. Dixit suo sacramento, quando ossa quondam Rosaflore fuerunt conbusta: \"Quid prodest facere derisionem de ossis?\". Et promisit ut supra. Absoluta.\n</f34a2c7c-212a-401a-80ab-20db4859f49d>\n<8b0b250e-ca37-47f5-9959-e26a590f855c>\n\nDivitia, filia Nosentoris, capelle Sancti Martini de Apoxa, comparuit et iuravit ut supra. Dixit suo sacramento quod die, qua Bompetrus et Iulianus fuerunt condempnati, dixit ipsa testis quod malum fuit et peccatum conburere Bompetrum et quod isti fratres male faciebant et erant mali homines, et multa verba in preiudicium officii et in favorem dicti Bompetri et cetera. Ut supra promixit. Absoluta.\n</8b0b250e-ca37-47f5-9959-e26a590f855c>\n<12bdee23-c130-42b0-88a6-08e930b7b43a>\n\nDomina Nedora, filia Albertini de Armis, capelle Sancte Marie de Mascharella, comparuit et iuravit ut supra. Dixit suo sacramento quod die, in qua fuerunt condempnati Bompetrus et Iulianus, ipsa testis blasfemavit fratres et detrassit officio inquisitionis, et dixit huiusmodi verba in favorem dicti Bompetri, et de ossis condam Rosaflore dixit quod malum fuit. Promisit ut supra, sub pena vigintiquinque librarum. Absoluta.\n</12bdee23-c130-42b0-88a6-08e930b7b43a>\n<a0cd2fab-e6df-4d36-bd0b-fb29239183f8>\n\nIacobina, filia domini Ugolini notarii, capelle Sancti Martini de Apoxa, comparuit et iuravit ut supra. Dixit suo sacramento quod ipsa testis eo die, quo fuerunt condempnati Bompetrus et Iulianus, dixit quod fratres erant plus heretici quam ipse Bompetrus, et quod Christus hostendebat miracula pro eo, quia non fuit illa die iudicatus, et dixit quod doluit de sacerdote Sancti Thome, qui condempnatus fuit. Promixit ut supra. Absoluta.\n</a0cd2fab-e6df-4d36-bd0b-fb29239183f8>\n<2e3bfd20-54a5-49da-9d82-6835cd0e4ab7>\n\nDomina Diana, filia condam domini Alberti de Schalamis, capelle Sancti Thome de Merchato, comparuit et iuravit ut supra. Dixit suo sacramento quod die, qua condempnati fuerunt Bompetrus et Iulianus, dixit ipsa domina Diana quod pecatum erat non habere misericordiam de dicto Bompetro, quia petebat corpus Christi, et dixit de ossis condam Rosaflore quod malum erat et melius fuisset comburere vivos quam mortuos. Et promixit ut supra. Absoluta.\n</2e3bfd20-54a5-49da-9d82-6835cd0e4ab7>\n<27d3d162-2c4f-4e85-be44-cb48fa88e829>\n\nCharacosa, filia Peregrini, capelle Sancte Marie Maioris,  comparuit et iuravit ut supra. Dixit suo sacramento quod, quando fuerunt conbusta ossa condam Roxaflore, dixit ipsa testis: \"Quid debet fieri de ossis istis?\", et si fratres faciunt pro pecunia quod male faciebant. Et promixit ut supra. Absoluta.\n</27d3d162-2c4f-4e85-be44-cb48fa88e829>\n<463af8e4-21e8-4358-91a9-97bde646e427>\n\nRighica, filia condam Nasimbenis, capelle Sancti Martini de Apoxa, comparuit et iuravit ut supra. Dixit suo sacramento quod die, qua condempnati fuerunt dicti heretici, dixit ipsa testis quod fratres predicatores possent cadere ad rumorem populi, et utinam quod caderent. Ut supra promixit. Absoluta.\n</463af8e4-21e8-4358-91a9-97bde646e427>\n<b9e76a7f-7f62-4ef8-8765-c155d03dd09c>\n\nGesia, filia Frugermi, capelle Sancte Marie Maioris, comparuit et iuravit ut supra. Dixit suo sacramento quod die, qua  comdempnati  fuerunt predicti, dixit ipsa testis quod fratres predicatores caderent ad rumorem populi, et quod societates populi irent cum armis ad domum fratrum. Promixit ut supra. Absoluta.\n</b9e76a7f-7f62-4ef8-8765-c155d03dd09c>\n<4097da99-c54d-4246-8ee3-e5c34d013fed>\n\nDominus Bonmeiore Alberti de Arichalcho, capelle Sancti Blaxii, testis cytatus comparuit coram dicto inquisitore et iuravit de veritate dicenda. Interrogatus suo sacramento si emit  cenaminam a quondam Bompetro bursario, et pro quanto emit ipsam cenaminam ab ipso Bompetro, respondit quod ipse testis emit a dicto Bompetro quinque centonaria vel circha cenamine, pro tribus libris bononinorum pro centonario, cui vendictioni presens fuit Iacobus de Feraria, et precium dicte cenamine dedit et solvit ipse testis de volumtate dicti Bompetri domino \u00c7ono Magnani, cui domino \u00c7ono dictus Bompetrus dare debebat certam quantitatem pecunie pro bendis sibi Bompetro venditis per dictum dominum \u00c7onum. Interrogatus in quo loco et quibus presentibus fuerunt predicta et quo anno et mense, respondit quod predicta fuerunt sub porticu Sancti Blaxii predicti, presentibus domino Guillielmino Blaxii, Phylippo Pon\u00e7ii et dicto Iacobo et Iacobo, filio dicti Bompetri, et predicta fuerunt iam est annus et plus.\n(S.N.) Ego Guido Bontalenti, imperiali autoritate notarius, predicta scripsi.\n</4097da99-c54d-4246-8ee3-e5c34d013fed>\n<c9d03906-dc8e-4163-a216-10c0fafb4d1d>\n\nAnno Domini millesimo ducentesimo nonagesimo nono,  indicione duodecima, die vigesima maii predicta.\nDominus Iacobus, filius Recupri de Sancto Geminiano, de diocesi Vulterensi, et nunc habitat Bononie in capella Sancte Marie porte Ravennatis, cytatus comparuit coram dicto inquisitore et iuravit de veritate dicenda. Interrogatus suo sacramento si sit vel cognoscit aliquam personam, que emerit cenaminam a quondam Bompetro vel si ipse testis emit, respondit quod ipse testis habuit et recepit a quondam Bompetro bursario duas boticellas  cenamine et unam ex dictis boticellis dedit et tradidit ipse testis dicto domino Bonmeiori et domino Guillielmino et Phylippo predictis, pro ipso Bompetro, quia dictus Bompetrus vendiderat predictis ipsam cenaminam. Qui dominus Bonmeiore, Guillielminus et Phylippus emerant eam ad rationem trium librarum bononinorum pro centonario, et ipse testis debebat habere a dicto Bompetro quinque solidos bononinorum pro quolibet centonario dicte  cenamine. Et alia botexella dicte cenamine remansit in apothecha ipsius testis, et vendite fuerunt ad rationem vigimti solidorum bononinorum pro centonario sexcentum septuagimta libre cenamine dicto domino Guillielmino. Qui testis, dictam venditionem fecit de dicta cenamina, quia debebat recipere pecuniam a dicto Bompetro; et eam tenuit in apotecha multo tempore et vendita fuit ipsa cenamina per ipsum testem de presenti mense maii, die decimonono dicti mensis, et dicta cenamina fuit de illa quam dedit dicto Bompetro Iacobus de Feraria, ut dixit ipse testis, quam cenaminam prius ipse testis vendere non potuit.\n</c9d03906-dc8e-4163-a216-10c0fafb4d1d>\n<f018c901-7c33-4aa4-b8e6-ffe97d3c6e8e>\n\nGuillielminus Blaxii, capelle Sancti Blaxii, testis cytatus  comparuit coram dicto inquisitore et iuravit de veritate dicenda. Suo sacramento dixit quod ipse testis emit a dicto Bompetro  cenaminam ad rationem trium librarum bononinorum pro centonario. Interrogatus quibus presentibus, respondit Iacobo de Feraria, domino Bonmeiore predicto et Phylippo Pontii. Interrogatus in quo loco fuerunt predicta, respondit sub porticu ecclesie dicti Sancti Blaxii, et predicta fuerunt iam est amnus et plus, et dixit quod ipse testis emit die heri a dicto domino Iacobo teste, sexcentas septuagimta libras cenamine predicte, ad rationem vigimti solidorum bononinorum pro centonario.\n</f018c901-7c33-4aa4-b8e6-ffe97d3c6e8e>\n<7f903ce6-1220-4453-8e69-8358668deda0>\n\nDie vigesimo primo maii.\nLapus Cultri nuntius guarentavit et retulit se, ex parte dicti inquisitoris, personaliter precepisse Gonto bechario heri, ut veniret ipsa die, coram ipso inquisitore ad prestandum cautionem, secundum quod promixit et debet, sub pena excomunicationis.\n</7f903ce6-1220-4453-8e69-8358668deda0>\n<9cdf1566-536c-43c3-8563-898f3af13012>\n\nBenincasa Martini nuntius guarentavit et retulit se, ex parte dicti inquisitoris, personaliter precepisse hodie domine Saviabone, que vendit infulas et mer\u00e7ariam, ut hodie post nonam compareat coram dicto inquisitore, sub pena excomunicationis et vigimti quinque librarum bononinorum.\n</9cdf1566-536c-43c3-8563-898f3af13012>\n<9ba1b797-901e-49bc-827f-f7986414069e>\n\nDomina Anthonia, filia domini Bertholomei de Platixiis, capelle Sancti Iacobi de Platixiis, comparuit et iuravit ut supra. Suo sacramento dixit quod die, qua comdempnati fuerunt Bompetrus et Iulianus, dixit ipsa testis: \"Quare non recipiunt fratres eum, ex quo vult reddire et petit corpus Christi?\", et dixit quod malum fuit illud quod factum fuit de sacerdote Sancti Thome de Merchato, et verba in preiudicium officii inquisitionis et in favorem dicti Bompetri. Promixit ut supra. Absoluta.\n</9ba1b797-901e-49bc-827f-f7986414069e>\n<11a7b3a0-2f42-47da-9daf-e394153a6778>\n\nDomina Mina, filia \u00c7alterini, capelle Sancti Martini de Apoxa, comparuit et iuravit ut supra. Suo sacramento dixit quod fratres debebant recipere Bompetram, quia petebat corpus Christi, et dixit quod heresis debebat venire a fratribus, ut dicitur, et verba in preiudicium officii inquisitionis et in favorem dicti Bompetri. Promixit ut supra. Absoluta.\n</11a7b3a0-2f42-47da-9daf-e394153a6778>\n<6a29a413-6594-49df-8ab8-623cba142a3d>\n\nDomina Margarita, filia Soperbi, capelle Sancti Stephani, comparuit ut supra. Dixit suo sacramento quod ipsa testis dixit quod fratres faciebant illud quod fiebat de Bompetro pro pecunia, et dixit quod fratres fecerunt quia ipse Bompetrus noluit eis dare sororem suam. Promixit ut supra. Absoluta.\n(S.N.) Ego Guido Bontalenti, imperiali autoritate notarius, predicta scripsi.\n</6a29a413-6594-49df-8ab8-623cba142a3d>\n</b6582ca9-2360-4f3e-a3a1-d7b2c7a73982>\n<76b87632-65d5-4b6f-92a1-170ef623d6da>\n<81558028-8b2f-4383-8896-460059317e09>\n\nAnno Domini millesimo ducentesimo nonagesimo nono,  indicione duodecima, die vigesima prima maii predicta.\nDomina Villana, filia domini Francisci de Preitis, capelle Sancti Thome, comparuit ut supra. Dixit suo sacramento quod malum fuit de ossis condam Rosaflore, que conbusta fuerunt, et dixit de Bompetro quod malum fuit conburere eum et blasfemavit fratres. Promixit ut supra. Absoluta.\n</81558028-8b2f-4383-8896-460059317e09>\n<ed31f83c-7141-46dc-bfce-01e8acd62ad0>\n\nBeatrixia, filia Bonaventure, capelle Sancte Marie de  Mascharella, comparuit et iuravit ut supra. Dixit suo sacramento quod blasfemavit fratres, et verba in preiudicium officii et in favorem dicti Bompetri. Promixit ut supra. Absoluta.\n</ed31f83c-7141-46dc-bfce-01e8acd62ad0>\n<1bcadaf8-2968-42cd-917e-d2285a2f9793>\n\nMina, filia Iohannis de Sancto Marino, comparuit et iuravit ut supra. Dixit suo sacramento quod malum fuit comburere Bompetrum et Iulianum, et verba in eius favorem et in preiudicium officii inquisitionis, et blasfemavit fratres, et de ossis  Roxaflore quod malum fuit. Promixit ut supra. Absoluta.\n</1bcadaf8-2968-42cd-917e-d2285a2f9793>\n<85a1eb0c-572a-4460-92f8-e7a100dde343>\n\nDomina Mina, filia Benincase, capelle Sancte Marie de  Mascharella, comparuit et iuravit ut supra. Dixit suo sacramento quod malum fuit quod factum fuit de Bompetro, et blasfemavit fratres, et verba in preiudicium officii inquisitionis et in favorem dicti Bompetri. Promixit ut supra. Absoluta.\n</85a1eb0c-572a-4460-92f8-e7a100dde343>\n<938ed220-c07e-4731-82f2-63a971f2040b>\n\nGhixina, filia Maghinardi, capelle Sancte Marie Magdalene, comparuit et iuravit ut supra. Dixit suo sacramento quod blasfemavit turpiter fratres, et malum fuit comburere Bompetrum et Iulianum, et huiusmodi verba in preiudicium officii et in favorem dicti Bompetri. Promixit ut supra. Absoluta.\n</938ed220-c07e-4731-82f2-63a971f2040b>\n<d7bd94e1-f153-43e3-8439-127c5c8f1a1d>\n\nDomina Agnexia, filia magistri Pacis, capelle Sancte Marie de Mascharella, comparuit et iuravit ut supra. Dixit suo sacramento quod fratres male faciebant quia conburebant Bompetrum et quod fratres aliquando mala faciebant, et verba in preiudicium officii et in favorem dicti Bompetri, et de ossis dixit quod malum fuit. Promixit ut supra. Absoluta.\n</d7bd94e1-f153-43e3-8439-127c5c8f1a1d>\n<4bb8ed73-7e0a-46a2-835e-e193511bc5b1>\n\nBenvenuta, filia Iacopelli, capelle predicte, comparuit et iuravit ut supra. Dixit suo sacramento quod heresis fuit comburere ossa Roxaflore, et verba huiusmodi. Promixit ut supra. Absoluta.\n</4bb8ed73-7e0a-46a2-835e-e193511bc5b1>\n<25aa5557-d1e4-4649-bc2a-d19920cdcd26>\n\nBertholomea, filia Petri, capelle Sancte Marie Magdalene, comparuit et iuravit ut supra. Dixit suo sacramento quod blasfemavit fratres, quia fecerunt comburi Bompetrum et quod faciebant pro pecunia, et de ossis Roxaflore dixit quod malum fuit, et quod heresis debebat venire a fratribus. Promixit ut supra. Absoluta.\n</25aa5557-d1e4-4649-bc2a-d19920cdcd26>\n<239035b6-8da3-4f42-a6ea-077a0fcd1f93>\n\nYsotta, filia Petri, capelle Sancte Marie de Mascharella, comparuit et iuravit ut supra. Dixit suo sacramento quod a fratribus debebat venire heresis, et quod fratres faciebant conburi Bompetrum pro pecunia, et verba in preiudicium officii inquisitionis et in favorem dicti Bompetri. Promixit ut supra. Absoluta.\n</239035b6-8da3-4f42-a6ea-077a0fcd1f93>\n<2904286b-afab-441d-bbca-43471b3825c0>\n\nNeri, filius Deolaiti, capelle Sancte Marie de Mascharella, comparuit et iuravit ut supra. Suo sacramento dixit quod die, qua comdempnati fuerunt Bompetrus et Iulianus, clamavit ipse testis in platea communis, dicendo: \"Dimitatur dimitatur\", et quod malum erat conburere eum et non dare ipsi Bompetro corpus Christi, et verba in preiudicium officii et in favorem dicti Bompetri. Et promixit ut supra. Absolutus.\n</2904286b-afab-441d-bbca-43471b3825c0>\n<08e2d0fb-edc7-4056-adb0-a4a4ec5307c5>\n\nPetrus, filius Carnelvaris, capelle predicte, comparuit et iuravit ut supra. Dixit suo sacramento quod die, qua Bompetrus et Iulianus condempanti fuerunt, quod malum erat non dare ipsi Bompetro corpus Christi, et verba in preiudicium officii et in  favorem dicti Bompetri. Promixit ut supra. Absolutus.\n</08e2d0fb-edc7-4056-adb0-a4a4ec5307c5>\n<cb801141-778c-40cf-9376-d06e17507011>\n\nBitinus, fratris Fini de Pecla, capelle Sancti Symonis de  Machagnanis, comparuit et iuravit ut supra. Dixit suo sacramento quod dixit ipse testis quod malum  quod factum fuit de Bompetro, quia petebat corpus Christi, et verba huiusmodi in favorem Bompetri et in preiudicium officii. Promixit ut supra. Absolutus.\n</cb801141-778c-40cf-9376-d06e17507011>\n<335af7c9-e9be-4b28-b282-be19530fd39b>\n\nBertholomeus, filius domini Guillielmi fratris Chatelani, capelle Sancte Marie de Guidoschalchis, comparuit et iuravit ut supra. Dixit suo sacramento quod malum fuit non dare Bompetro corpus Christi, quando ipsum petebat, et verba huiusmodi in favorem ipsius Bompetri et in preiudicium officii. Promixit ut supra. Absolutus.\n(S.N.) Ego Guido Bontalenti, imperiali autoritate notarius, predicta scripsi.\n</335af7c9-e9be-4b28-b282-be19530fd39b>\n<5fcb0246-0918-4923-84a5-d8cefe767334>\n\nAnno Domini millesimo ducentesimo nonagesimo nono,  indicione duodecima, die vigesimo primo maii predicto.\nIacobus Bencevennis, capelle Sancte Marie de Mascharella, sponte comparuit et iuravit ut supra. Dixit suo sacramento, quando Bompetrus et Iulianus iudicabantur per potestatem, ipse dixit quod erat malum opus et pecatum illud quod fiebat de Bompetro, et blasfemavit inquisitorem et fratres, et clamavit alta voce cum aliis: \"Moriantur, inquisitor et fratres\". Qui promixit ut supra. Absolutus.\n</5fcb0246-0918-4923-84a5-d8cefe767334>\n<4ea4f514-3142-44ae-8ce2-3217af563ba6>\n\nPhylippus, filius Iohannis, capelle Sancti Martini de Apoxa, comparuit et iuravit ut supra. Dixit suo sacramento, quando Bompetrus et Iulianus iudicabantur per potestatem, ipse dixit quod erat malum opus et pecatum illud quod fiebat de Bompetro, et blasfemavit inquisitorem et fratres, et clamavit alta voce cum aliis:\"Moriantur moriantur, inquisitor et fratres\". Qui promixit ut supra. Absolutus.\n</4ea4f514-3142-44ae-8ce2-3217af563ba6>\n<373ad1f9-b2d4-4436-ace0-f15ed8826672>\n\nUgolinus, filius domini Petri de Albertonibus, capelle Sancte Marie de Mascharella, comparuit et iuravit ut supra. Dixit quod, quando Bompetrus et Iulianus iudicabantur, ipse dixit quod erat malum opus et pecatum quod fiebat de Bompetro, et blasfemavit inquisitorem et fratres. Qui promixit ut supra. Et predicta omnia suo sacramento dixit, que pena tociens possit sibi auferri, quociens contra faceret et pro comissis etiam arbitrio dicti inquisitoris et cetera ut supra. Absolutus.\n</373ad1f9-b2d4-4436-ace0-f15ed8826672>\n<78a280b2-b962-4808-9e69-8f3fce7ba764>\n\nIohamnes Gerardi, capelle Sancti Georgii, comparuit ut supra, et dixit suo sacramento quod, quando Bompetrus et Iulianus iudicabantur per potestatem, dixit: \"Dimitatur dimitatur Bompetrus et non moriatur\". Qui promixit ut supra. Absolutus.\n</78a280b2-b962-4808-9e69-8f3fce7ba764>\n<30866805-a5f3-4250-ad21-3375349d36da>\n\nDompnus Tu\u00e7imannus, rector ecclesie Sancte Marie de Dura\u00e7o, comparuit coram dicto inquisitore et dixit quod bene adimplevit mandatum dicti inquisitoris et denunctiavit  excomunicatos omnes illos, qui iniuriam intulissent inquisitori et sociis in terra Sancti Martini in Argele, secundum literas per ipsum inquisitorem eidem dompno Tucimanno misas; excusavit tamen se quod cicius non potuit facere fidem dicto inquisitori de predictis, propter infirmitatem, quam passus fuit. Qui dompnus  Tucimannus interrogatus, suo sacramento iuravit mandata sancte Romane Ecclesie et dicti inquisitoris et dicere veritatem. Dixit suo sacramento quod fuit presens et vidit quando dictus inquisitor cum sociis suis fuit detemptus et captus in dicta terra Sancti Martini per homines de illa contrata, scilicet de terra Butrii, Vetrane, Sancti Martini, Dura\u00e7i, Riuli et Baratini, et fuit sibi inquisitori facta magna iniuria et molestia per dictos homines, qui erant numero, ut credit, trecenti et ultra, et laborabant ad fossatum dicte terre Sancti Martini, seu erant ad custodiam dicte terre, et cominabantur dicto inquisitori, et dictus testis iuvabat dictum inquisitorem et Andreas Bernardini, qui tunc erat capitaneus dicte terre Sancti Martini. Interrogatus de nominibus illorum, qui fecerunt insultum inquisitori et iniurias et cominationes, respondit quod de terra Sancti Martini fuerunt infrascripti, scilicet:  Domineghellus Ferarexe, Albertus eius frater, Bonfiglolus eorum frater, Francischinus tabernarius, Tranchedinus Ugonis Sachi, Ugolinus eius frater, Petrus filius dicti Tranchedini, magister Guinicinus de Bonfantis, magister Belottinus qui mortuus est, Paulus domine La\u00e7arine et frater, Stephanus Falinus, Chabriel eius frater, Iacobus de Nuce, Petrus Pin\u00e7us et Chaltinus eius frater, Saldolus frater dictorum Petri et Cal\u00e7ini; de terra Vetrane fuerunt: Iohamnes Pernus filius Farulfi, et Iohamnes \u00c7uffolus notarius. Et dixit quod multi erant de terra Butrii et Sancti Martini et Vetrane, Dura\u00e7i, Riuli et Baratini, quos nominare nescit.\nActum Bononie, in loco fratrum predicatorum, in domo officii inquisitionis, presentibus Benincasa Martini, Nasinbene Adelardi, et Bergamino de Pergamo testibus.\n</30866805-a5f3-4250-ad21-3375349d36da>\n<82501fb0-37a8-4dd2-a892-f47b85099681>\n\nPetrus Gui\u00e7ardini, capelle Sancte Marie de Mascharella, comparuit et iuravit ut supra. Dixit suo sacramento quod ipse testis dixit inordinata verba et in  preiudicium officii et in  favorem dicti Bompetri, et huiusmodi verba. Qui promixit sub pena decem librarum bononinorum ut supra; presentibus dictis Lapo et Benincasa, nuntiis.\n(S.N.) Ego Guido Bontalenti, imperiali autoritate notarius, predicta scripsi.\n</82501fb0-37a8-4dd2-a892-f47b85099681>\n<a5b711b4-b6b2-49ba-b17b-77696b705c5e>\n\nAnno Domini millesimo ducentesimo nonagesimo nono, indictione duodecima, die vigesima prima maii predicta.\nMatheus Anthonii Peloxii, capelle Sancte Marie de Mascharella, comparuit et iuravit ut supra. Dixit suo sacramento quod illa die, qua fuerunt Bompetrus et Iulianus comdempnati, ipse Matheus, existens in platea communis, dixit verba in favorem dicti Bompetri, et in preiudicium officii inquisitionis et dicti inquisitoris, dicendo quod malum erat quod fiebat de eo et magnum pecatum, et blasfemavit inquisitorem et fratres, dicendo quod magis erant digni morte quam ipse Bompetrus, et quod Bompetrus fuerat bonus homo. Promixit ut supra, presentibus Lapo Cultri et Benincasa Martini, nuntiis.\n</a5b711b4-b6b2-49ba-b17b-77696b705c5e>\n<35ab5dae-bd7a-425e-9df4-ad1b4e1f9133>\n\nMarchus, filius Alfarini, capelle Sancte Thecle de  Lambertaciis, citatus comparuit coram dicto inquisitore et iuravit de veritate dicenda. Dixit suo sacramento quod die, qua Bompetrus et Iulianus fuerunt iudicati et sentenciati per inquisitorem, cum ipse testis esset in campo merchati, ipse testis audivit Iacobinum, qui dicitur Minus, filius Ri\u00e7ii de Columbis, capelle Sancti Donati, detrahentem sententiis inquisitoris, et dicentem verba in favorem dicti Bompetri et Iuliani et in preiudicium officii inquisitionis,\n pred dicendo quod magnum pecatum fiebat de dictis Bompetro et Iuliano, et quod boni homines occidebantur et conburebantur, et quod erat magnum pecatum et malum opus, et proiciebat et faciebat proici lapides et terram, inpediendo ne iudicium fieret de dictis Bompetro et Iuliano. Et cum dictus testis reprehenderet dictum Iacobinum dicendo quod male faciebat, dictus Iacobinus trassit cultellum versus dictum testem, sed dictus testis trassit etiam suum cultellum, ita quod ipse Iacobinus retrassit se, et dixit ipse testis quod erat presens ibi sicud officialis communis Bononie et pr\u00e9sentes erant Francischus Marchi, custos carceris, socius dicti testis et \u00c7onus, nepos domini Iohannis Barixelli, et filius illius de Sancto Giorgio, qui dicitur Tantarditus, et est notarius qui moratur iuxta Sanctum Stephanum. Dicit etiam quod multi alii erant pr\u00e9sentes et qui proiciebant, tamen nescit eos nominare.\nActum in loco fratrum predicatorum, in domo officii inquisitionis, presentibus Benincasa Martini nuntio, Lapo Cultri nuntio et Bergamino de Bergamo, testibus.\n</35ab5dae-bd7a-425e-9df4-ad1b4e1f9133>\n<c8e1b30a-f4d6-487c-a50b-004af74a0fbb>\n\nDie vigesimo secundo maii.\nMarchexana, filia Ubaldini, capelle Sancte Marie de Mascharella, comparuit et iuravit ut supra. Dixit suo sacramento quod pecatum fuit non dare Bompetro corpus Christi, et de ossis quondam Rosaflore dixit: \"Que truffe sunt iste?\". Promixit ut supra. Absoluta.\n</c8e1b30a-f4d6-487c-a50b-004af74a0fbb>\n<cae8d43d-6e71-4ff5-a772-06e42035b83b>\n\nGhontus Taviani becharius, capelle Sancte Marie Magdalene, comparuit coram dicto inquisitore et promixit nunquam molestare officium inquisitionis, nec suas sentencias vel processus, nec dare hereticis auxilium, consilium vel favorem vel eorum credentibus, sicud fecit Bompetro, clamando et dicendo verba inordinata in favorem suum et contra officium inquisitionis, sub pena centum librarum bononinorum, que tociens comitatur, quociens contra fecerit, et quam penam possit sibi auferre dictus inquisitor pro comissis. Absolutus.\nActum Bononie, in loco fratrum predicatorum, in domo officii inquisitionis, presentibus domino Iohanne Barisello et  Brunino Blanchi, Benincasa Martini et Lapo Cultri nuntiis, testibus.\n</cae8d43d-6e71-4ff5-a772-06e42035b83b>\n<a44be919-797b-4f45-88c4-7d22582cdf04>\n\nGerardinus, filius Rodolfini, capelle Sancti Columbani, comparuit et iuravit ut supra. Dixit, quando ossa Roxaflore fuerunt conbusta, quod fratres faciebant propter abstulendum ei pecuniam. Promixit ut supra. Absolutus. In cella inquisitoris, presentibus Lapo Cultri et Benincasa Martini, testibus.\n</a44be919-797b-4f45-88c4-7d22582cdf04>\n<955e930e-2d94-4e32-8856-385e8858cfa0>\n\nRaynerius Alberti de Ar\u00e7elata, comparuit et iuravit ut supra. Dixit quod magnum pecatum erat conburere Bompetrum, quia petebat corpus Christi. Promixit ut supra. Absolutus. In dicto loco, presentibus dictis testibus.\n</955e930e-2d94-4e32-8856-385e8858cfa0>\n<52769df8-1474-4497-813b-057a39471219>\n\nIohamnes Lan\u00e7alocti de \u00c7oven\u00e7onibus, capelle Sancte Marie porte Ravignane, dixit et iuravit ut supra, quod fratres erant magis digni conburi quam ipse Bompetrus. Promixit ut supra. Absolutus. Actum in dicto loco, presentibus dictis testibus.\n(S.N.) Ego Guido Bontalenti, imperiali autoritate notarius, predicta scripsi.\n</52769df8-1474-4497-813b-057a39471219>\n<dddb020a-964c-4e96-87a2-28f2563caab5>\n\nAnno Domini millesimo ducentesimo nonagesimo nono, indictione duodecima, die vigesimo secundo maii predicto.\nDomina Rambertina, uxor domini Gregorii de A\u00e7\u00e7oguidis, capelle Sancti Symonis et lude, comparuit et iuravit ut supra. Dixit suo sacramento quod die, qua condempnati fuerunt Bompetrus et Iulianus, dixit quod malum opus erat quia non dabant ei corpus Christi, et rogabat Christum quod ipse Bompetrus evaderet, et de ossis Roxaflore dixit quod malum erat. Promixit ut supra. Absoluta.\n</dddb020a-964c-4e96-87a2-28f2563caab5>\n<c2d91038-41de-49bf-851d-619ae16e6eac>\n\nSaviabona Gerardi Venetiani, capelle Sancti Iacobi de  Carbonensibus, promixit fratri Homobono, vichario fratris Guidonis inquisitoris, stipulanti vice et nomine dicti inquisitoris et officii inquisitionis, nunquam molestare officium inquisitionis nec inquisitorem, nec suas sententias vel processus, nec dare hereticis vel eorum credentibus auxilium, consilium vel favorem, sicud fecit Bompetro condempnato de heresi, dicendo verba inordinata in eius favorem et contra officium inquisitionis, sub pena quinquegimta librarum bononinorum, quam dictus inquisitor possit sibi auferre pro comissis et tociens comitatur et exigi possit, quociens, verbo vel facto, contra faceret vel veniret; et pro ea dominus Albertinus filius Iacobi, capelle Sancti Iacobi predicti, fideiupsit, renuntians et cetera.\nActum in ecclesia Sancti Dominici, presentibus Manthoano Alberti, Benincasa Martini nuntio et Nascimbene Adelardi nuntio, testibus. Absoluta ab excomunicatione.\n</c2d91038-41de-49bf-851d-619ae16e6eac>\n<f6762ea2-6039-4f1e-92e4-e779b3740d90>\n\nDie vigesimo tercio maii.\nLellus, filius \u00c7acharie Conselmini, capelle Sancti Andree de Ansaldis, comparuit et iuravit ut supra. Dixit suo sacramento quod malum fuit conburere Bompetrum, et blasfemavit fratres. Promixit ut supra. Absolutus.\n</f6762ea2-6039-4f1e-92e4-e779b3740d90>\n<acfb4e5c-1f10-473b-8f4e-52f0ef254566>\n\nNicholaus, filius Patucii de Prindipartibus, qui moratur in dicta capella, comparuit et iuravit ut supra. Dixit suo sacramento quod dictus Bompetrus comburebatur pro pecunia, et blasfemavit fratres et quod malum opus erat. Promixit ut supra. Absolutus.\n</acfb4e5c-1f10-473b-8f4e-52f0ef254566>\n<2362abe9-423e-46e7-80fb-dd786ae5a73c>\n\nBitucius, filius Raynerii de Mun\u00e7uni, capelle predicte, dixit suo sacramento quod malum fuit conburere Bompetrum, et blasfemavit fratres, et quod fiebat pro pecunia. Promixit ut supra. Absolutus.\nActum in cella, presentibus Milanino de Mediolano et Bergamino de Pergamo, testibus.\n</2362abe9-423e-46e7-80fb-dd786ae5a73c>\n<55152a54-e918-4ab7-9dd8-d9da97646e09>\n\nMinus, filius domini Phylippi Gonselmini, capelle predicte, comparuit coram fratre Homobono et iuravit ut supra. Dixit suo sacramento quod malum fuit conburere Bompetrum, quia petebat corpus Christi. Promixit ut supra. Absolutus.\n</55152a54-e918-4ab7-9dd8-d9da97646e09>\n<97be142b-2e32-4543-a9b2-26036f0409ab>\n\nBlaxius Thomacis, capelle Sancti Mammi, comparuit et iuravit ut supra. Dixit suo sacramento quod malum fuit comburere Bompetrum, quia petebat corpus Christi. Promixit ut supra. Absolutus. Presentibus Milanino et Bergamino, testibus.\n</97be142b-2e32-4543-a9b2-26036f0409ab>\n<d6a283f4-d89a-40f2-98f7-ce8c21ca02bd>\n\nDie vigesimo quinto maii.\nDominus Iohannes Caldarii, capelle Sancte Marie, sponte comparuit coram fratre Guidone Vicentino, ordinis predicatorum inquisitore, et iuravit de veritate dicenda. Dixit suo sacramento quod audivit Petrum Saviolum de burgo Noxadelle, qui moratur in domo domini Alberti domini Oddofredi, dicentem verba inordinata in preiudicium fidey et officii inquisitionis et in favorem Bonpetri, condempnati de crimine heresis, dicendo quod malum opus et magnum pecatum fiebat de eo et quod erat iniuste condempnatus, quia petebat corpus Christi, et quod bonum esset conburere Sanctum Dominicum et fratres, et quod magis erant digni conburi quam ipse Bompetrus, et quod homines deberent curere ad ponendum ignem et ad conburendum eos, sicud fuit factum in quadam alia civitate. Interrogatus de tempore, loco et presentibus, respondit quod predicta audivit ab eo Petro in platea communis Bononie, quando pulsabatur campana communis pro arengho, cum debebant iudicari dicti Bompetrus et Iulianus, presente dicto teste et audiente et presentibus Iohamne Bonaventure de Bagno, Dondideo Iohamnis de Ulmaolla, domino Francischo Bartholomei, domino Iacobo condam Guidonis, domino Francisco condam Andree, domino Petro Petroboni de Bagno, et  Zanino condam Chavaliti. Et predicta non dixit hodio vel amore.\nActum Bononie, in loco predicto fratrum predicatorum, presentibus Bergamino de Bergamo et Nasinbene Adelardi, testibus.\n(S.N.) Ego Guido Bontalenti, imperiali autoritate notarius, predicta scripsi.\n</d6a283f4-d89a-40f2-98f7-ce8c21ca02bd>\n<50dc10b5-b73f-4825-a5b0-320d0dcc2423>\n\nAnno Domini millesimo ducentesimo nonagesimo nono, indictione duodecima, die vigesima quinta maii predicta.\nDomina Advenente, uxor condam Bertholomei cal\u00e7olarii,  capelle Sancte Lucie, iuravit mandata Ecclesie et fratris Homoboni, vicharii dicti domini fratris Guidonis inquisitoris, et dicere veritatem. Dixit suo sacramento quod non bene faciebant fratres et male faciebant, quando negabatur corpus Christi dictis Bompetro et Iuliano. Que promixit ut supra et dixit quod penitet et cetera. Qui vicharius eam a vinculo excomunicationis absolvit.\n</50dc10b5-b73f-4825-a5b0-320d0dcc2423>\n<5796c8bc-ca13-408a-a2fb-26bd61391262>\n\nDomina Iohamna, uxor Ugolini Garatonis, capelle Sancti Martini de Apoxa, iuravit coram dicto vichario ut supra et cetera. Que dixit quod malum faciebant et pecatum fratres quod  conburebant predictos. De quibus verbis penitet, et promixit ut supra. Qui vicharius eam absolvit et cetera.\n</5796c8bc-ca13-408a-a2fb-26bd61391262>\n<abeb1e16-1a22-4e25-8a45-3be78f94a5b2>\n\nDomina Bella, filia domini Grimaldi de Sali\u00e7eto, uxor domini Bondominici de Palea, capelle Sancti Martini predicti, iuravit ut supra. Et dixit suo sacramento quod blasfemavit fratres et maledixit eis, et quod faciebant causa accipiendi pecuniam ab heredibus eorum, qui iudicati erant; de quibus verbis penitet et indulgentiam petit. Que promixit et cetera. Qui vicharius eam absolvit ut supra.\n</abeb1e16-1a22-4e25-8a45-3be78f94a5b2>\n<387e8629-53e8-413b-8082-ff940bbb71c5>\n\nDomina Zolitina, uxor domini Boetti de Boettis, capelle Sancte Lucie, iuravit ut supra. Dixit suo sacramento dixisse quod illi qui conbusti fuerant non erant mali homines, et huiusmodi verba. Que penitet de predictis et promixit et cetera. Qui vicharius eam absolvit ut supra.\n</387e8629-53e8-413b-8082-ff940bbb71c5>\n<428fcf08-0def-4464-ab3b-120531b72d6e>\n\nDomina Guida, uxor Petri de Sali\u00e7eto, capelle Sancti Martini predicti, iuravit et cetera. Que dixit suo sacramento dixisse quod malum opus erat quod fiebat de istis Bompetro et Iuliano, et maledixit eis et quod erant digni conburi; de quibus verbis penitet, et quod malum nasceretur fratribus. Que promixit et cetera. Qui vicharius eam absolvit ut supra.\n</428fcf08-0def-4464-ab3b-120531b72d6e>\n<606cbba3-5ae3-4ac1-b2cf-cd19dab1d03b>\n\nDomina Margarita, uxor domini Iacobi Perini, capelle Sancti Martini predicti, iuravit ut supra. Que dixit quod maledixit fratribus, quia negaverunt corpus Christi, et huiusmodi verba, de quibus penitet et indulgentiam petit. Et ideo promixit et cetera. Qui vicharius eam absolvit ut supra.\n</606cbba3-5ae3-4ac1-b2cf-cd19dab1d03b>\n<cc49a06e-7355-4f3e-a6cd-cc410e34e78a>\n\nDomina Garda, uxor Ugolini Buvalelli, capelle Sancti Benedicti burgi Galerie, iuravit et cetera. Que dixit quod malum erat quod conburebantur ossa uxoris domini Bonegrini, et huiusmodi verba, de quibus penitet et petit indulgentiam. Et promixit ut supra. Qui vicharius eam absolvit ut supra.\n</cc49a06e-7355-4f3e-a6cd-cc410e34e78a>\n<f6e961c0-8558-4ebc-b16c-a6f49c3a4c74>\n\nDomina Cexaria, uxor Michaelis A\u00e7arii, capelle Sancti Felicis, iuravit et cetera. Que dixit suo sacramento quod stulticia erat conburendi ossa uxoris domini Bonigrini. Et indulgentiam petit, et idem promixit et cetera. Qui vicharius eam absolvit et cetera.\n</f6e961c0-8558-4ebc-b16c-a6f49c3a4c74>\n<40d2e4f5-0dd6-4e1f-a72a-ebd59b66b427>\n\nDomina Marina, filia condam Alixandri, uxor condam  Bonifacii Canestrarii, capelle Sancti Benedicti burgi Galerie, iuravit et cetera. Dixit suo sacramento quod corpus Christi dari debebat Bompetro et quod malum erat quod ossa uxoris domini Bonigrini conburebantur et cetera. Que promixit et cetera. Qui vicharius eam absolvit ut supra.\n</40d2e4f5-0dd6-4e1f-a72a-ebd59b66b427>\n<cb5ed148-45fb-481b-bbdf-fe0147837d4d>\n\nDomina Bili\u00e7ia, uxor condam Nicholay Co\u00e7obirri, iuravit et cetera. Dixit suo sacramento quod pecatum erat de illis qui conburebantur, et huiusmodi verba, de quibus penitet et cetera. Que promixit et cetera. Dictus vicharius eam absolvit et cetera.\n</cb5ed148-45fb-481b-bbdf-fe0147837d4d>\n<c4638a48-e17b-4099-89f1-15e2363bf16c>\n\nDomina Bexe, uxor domini Pantaleonis, capelle Sancti Damiani, iuravit et cetera. Et dixit suo sacramento quod malum opus erat quod, qui conbusti fuerant, non fuerunt expectati. Que promixit et cetera. Qui vicharius eam absolvit et cetera.\n</c4638a48-e17b-4099-89f1-15e2363bf16c>\n<330264fd-c73a-4680-a31d-e2e85c824607>\n\nDomina Bertholomea, uxor Bioli de Scipa, capelle Sancti Damiani, iuravit coram dicto vichario et cetera. Dixit suo sacramento dixisse quod stulticia erat de ossis uxoris domini Bonigrini, que conbuste fuerunt. Et promixit et cetera. Dictus vicharius eam absolvit ut supra.\n</330264fd-c73a-4680-a31d-e2e85c824607>\n<8376aa8a-937e-400a-97d1-0c8b428e201a>\n\nDomina Iacobina, quondam uxor Bertoli fornarii, capelle Sancti Thome de Merchato, iuravit et cetera. Dixit suo sacramento dixisse quod fratres condempnaverant presbiterum ecclesie Sancti Thome predictum, quia sepellierat corpus domine Rosaflore, condempnate per inquisitorem pro patarena, et fecerat hoc pro pecunia. De quibus verbis dolet et penitet, et promixit et cetera. Qui vicharius eam absolvit et cetera.\n(S.N.) Ego Guido Bontalenti, imperiali autoritate et dicti domini fratris Guidonis inquisitoris notarius, predicta scripsi et publicavi.\n</8376aa8a-937e-400a-97d1-0c8b428e201a>\n<93e7a8a7-e047-4a11-8769-687043c18b29>\n\nAnno Domini millesimo ducentesimo nonagesimo nono, indictione duodecima, die vigesimo quinto maii predicto.\nDomina Iacobina, filia domini Iohamnis de Ricolfis, iuravit et cetera, et similia verba dixit ut alia dicta domina Iacobina. Et promisit et cetera. Qui vicharius eam absolvit ut supra.\n</93e7a8a7-e047-4a11-8769-687043c18b29>\n<65099ab8-9254-4b7d-9dd3-c338b7bb003a>\n\nDomina Lucia, uxor Dominici Gandulfi, capelle Sancti Benedicti burgi Galerie, iuravit et cetera. Dixit suo sacramento dixisse quod fratres comburerunt dictos Bompetrum et Iulianum pro pecunia, et conburerant ossa uxoris domini Bonigrini pro faciendis patrociniis, et similia verba, de quibus dolet et penitet. Et promixit ut supra. Qui vicharius eam absolvit et cetera.\n</65099ab8-9254-4b7d-9dd3-c338b7bb003a>\n<f06e460f-ff2f-48bb-be03-98a4c4cb600e>\n\nDomina Garsendina, uxor Martini, capelle Sancti Benedicti predicti, iuravit et cetera. Dixit suo sacramento quod malum opus erat id quod factum fuerat de predictis Bompetro et Iuliano, et quod posset esse quod societates irent ad domum fratrum, et de predictis dolet et penitet et cetera. Et promixit et cetera. Qui dominus vicharius eam absolvit ut supra.\n</f06e460f-ff2f-48bb-be03-98a4c4cb600e>\n</76b87632-65d5-4b6f-92a1-170ef623d6da>\n<82e253ba-e2f8-4b48-afda-eb8eb9b0f26b>\n<a2dee1d8-8b83-4d02-8435-0b28a29f5c4a>\n\nDomina Margarita, uxor Bonicase, capelle Sancti Thome de Merchato, iuravit et cetera. Dixit suo sacramento quod dixerat, quando Bonigrinus fuit captus per inquisitorem, quod malum opus fecerat et quod hoc fecerat pro pecunia, de quibus verbis penitet. Que promixit et cetera. Qui vicharius inquisitoris eam absolvit ut supra.\n</a2dee1d8-8b83-4d02-8435-0b28a29f5c4a>\n<92a4e421-90cc-45a0-882d-b7a0f2ead918>\n\nDomina Maria, filia condam Symonis de Sali\u00e7eto, capelle Sancti Benedicti, iuravit et cetera. Dixit suo sacramento dixisse quod Bompetrus erat bonus homo, et quod magis erant fratres digni comburi quam ipse, de quibus verbis penitet. Et promixit et cetera. Qui vicharius eam absolvit ut supra.\n</92a4e421-90cc-45a0-882d-b7a0f2ead918>\n<876e2d13-2b05-4af7-ab07-89fd69895a8e>\n\nDomina Benvenuta, uxor Vanducii, capelle Sancti Benedicti, iuravit et cetera. Dixit suo sacramento dixisse quod fratres male faciebant quia comburebant dictos Bompetrum et Iulianum, et similia verba, de quibus dolet et penitet. Et promixit et cetera. Qui vicharius eam absolvit ut supra.\n </876e2d13-2b05-4af7-ab07-89fd69895a8e>\n<9b7ff577-f1c3-4503-aa98-3abee953d2dc>\nDomina Ymeldina, uxor \u00c7anboni, capelle Sancti Iuliani, iuravit et cetera. Dixit suo sacramento dixisse quod malum opus erat id quod fiebat de dictis Bompetro et Iuliano, de quo dolet et penitet. Et promixit et cetera. Qui vicharius eam absolvit ut supra.\n</9b7ff577-f1c3-4503-aa98-3abee953d2dc>\n<0cb04e95-2763-432d-b668-c61073ce8afe>\n\nDomina Advenante, uxor Bertholomei pelliparii, capelle Sancti Thome de Merchato, iuravit et cetera. Dixit dixisse quod fratres erant mali homines, de peioribus de mundo, et quod volebant habere neptem illius Bompetri, de quibus verbis penitet et cetera. Et promixit ut supra. Qui vicharius eam absolvit et cetera.\n</0cb04e95-2763-432d-b668-c61073ce8afe>\n<2bf7182d-47bb-48d1-b27e-f825820db49a>\n\nBertholinus, filius condam domini Bonandree de Sancto Alberto, capelle Sancti Martini de Apoxa, iuravit et cetera. Et dixit dixisse suo sacramento quod malum opus erat id quod fiebat de Bompetro, de quo penitet. Et promixit et cetera. Qui vicharius eum absolvit ut supra.\n</2bf7182d-47bb-48d1-b27e-f825820db49a>\n<d5db7942-9c32-4eee-b5e1-42aecfc41a91>\n\nUgolinus, filius domini Thomaxii, Peregrinus, filius domini \u00c7angarelli de burgo dicte capelle Sancti Martini ambo, iuraverunt quilibet et cetera, et dixerunt quod, tempore arenghi, clamaverunt quod dimiteretur Bompetrus, de quo penitent. Et promixerunt quilibet et cetera. Qui vicharius eos absolvit ut supra.\n</d5db7942-9c32-4eee-b5e1-42aecfc41a91>\n<8b73715d-dde3-4e60-b5b3-913f0fb1605a>\n\nCovrucius, filius domini Iohamnis de Albaris, capelle Sancti Nicholay de Albaris, iuravit et cetera. Et dixit dixisse quod malum opus erat id quod fiebat de predictis, et dolet et penitet et promixit et cetera. Qui vicharius eum absolvit ut supra.\n</8b73715d-dde3-4e60-b5b3-913f0fb1605a>\n<ab1f0463-4dc1-401b-93a8-23fc9e0ad173>\n\nDomina Lucia, uxor Andree de Bondinata, capelle Sancti Senixii, iuravit et cetera. Que dixit dixisse quod malum opus erat id quod fiebat de dicto Bompetro. Et promixit et cetera. Qui vicharius eam absolvit ut supra.\n</ab1f0463-4dc1-401b-93a8-23fc9e0ad173>\n<c7d1a5ed-28ba-40d0-8942-b450e0d524f2>\n\nDomina Garda, filia domini Alberti Ronchoris, domina  Bensavvene, uxor domini Nasinbenis Bondinato, ambo dicte capelle Sancti Senixii, iuraverunt ut supra, et dixerunt dixisse quod malum opus erat id quod fiebat de dicto Bompetro. Que promiserunt et cetera, et dictus vicharius eas absolvit ut supra.\n</c7d1a5ed-28ba-40d0-8942-b450e0d524f2>\n<9a0158f9-a4c2-4f80-8848-2f99b5c93c0c>\n\nMagister Franciscus, filius \u00c7acharelli, qui facit cultellos, capelle Sancti Benedicti burgi Galerie, iuravit et cetera. Et dixit suo sacramento quod videbatur sibi malum opus et pecatum id quod fiebat de dicto Bompetro, de quibus verbis dolet et penitet et misericordiam petit. Et promixit ut supra. Qui vicharius eum absolvit et cetera.\n</9a0158f9-a4c2-4f80-8848-2f99b5c93c0c>\n<e2077666-496a-4b31-b7be-01a773f3df2a>\n\nFranciscus domini Albertini de Plastellis, iuravit ut supra, et dixit dixisse id quod idem magister Franciscus. Et promixit et cetera. Qui vicharius eum absolvit ut supra.\n(S.N.) Ego Guido Bontalenti, imperiali autoritate et dicti domini fratris Guidonis inquisitoris notarius, predicta omnia scripsi et publicavi\n</e2077666-496a-4b31-b7be-01a773f3df2a>\n<36df32e6-424e-4744-8147-39ee87628175>\nAnno Domini millesimo ducentesimo nonagesimo nono, indinone duodecima, die vigesimo sexto maii.\nMichael, filius Iohamnis, capelle Sancti Mammi, comparuit coram dicto domino fratre Guidone inquisitore, et iuravit ut supra. Dixit suo sacramento quod die, qua condempnati fuerunt  Bompetrus et Iulianus, dixit ipse quod malum opus fiebat de eis, et quod fratres hoc faciebant causa accipiendi pecuniam ab eo, et verba inordinata et in preiudicium officii et in favorem dicti Bompetri, et promixit ut supra. Absolutus.\nIn loco fratrum, in domo officii inquisitionis, presentibus fratre Homobono Bononiensi et Milanino, testibus.\n</36df32e6-424e-4744-8147-39ee87628175>\n<7b27e691-6c4c-45fc-a352-153d56cb3a90>\n\nIohanna, filia fratris Luchixii, capella Sancte Marie de  Mascharella, comparuit coram fratre Homobono, et iuravit ut supra. Dixit suo sacramento quod heresis venerat a fratribus, quia fecerant comburi Bompetrum et Iulianum. Promixit ut supra. Absoluta.\nActum in ecclesia Sancti Dominici, presentibus Benincasa et Lapo, nuntiis.\n</7b27e691-6c4c-45fc-a352-153d56cb3a90>\n<844f4d0e-5ab8-46bc-a787-84fe77019127>\n\nSoror Agnexia, que moratur cum domina Iacobina de Broilo, comparuit et iuravit ut supra. Dixit suo sacramento quod nichil ascendebat conburere ossa, quando fuerunt conbusta ossa  Roxaflore. Promixit ut supra. Absoluta.\n</844f4d0e-5ab8-46bc-a787-84fe77019127>\n<6721297c-ecce-43c2-ba2e-ad5da0c4d8eb>\n\nDomina Malgarita, filia domini Bonacursii, capelle Sancti Thome de Merchato, comparuit et iuravit ut supra. Dixit suo sacramento quod malum fuit conburere Bompetrum et Iulianum, et quod fratres faciebant maius merchatum quod non fecit Dominus, et quod malum fuit de sacerdote Sancti Thome. Promixit ut supra. Absoluta.\n</6721297c-ecce-43c2-ba2e-ad5da0c4d8eb>\n<1485f61e-c2eb-42fe-88cb-3c53153e42f8>\n\nIohanina, filia domini Francisci de Pretis, capelle Sancti Thome predirti, comparuit et iuravit ut supra. Dixit suo sacramento quod malum fuit de condempnatione sacerdotis dicte ecclesie. Promixit ut supra. Absoluta.\n</1485f61e-c2eb-42fe-88cb-3c53153e42f8>\n<ca616bce-813b-4d85-be92-98360d51c00a>\n\nDie vigesimonono maii.\nDomina Maxina, filia domini Ubaldini de Duglolo, capelle Sancti Iohannis in Monte, comparuit et iuravit ut supra. Dixit suo sacramento quod fratres minus possent se subtiglare, quia faciebant conburere Bompetrum, et promixit ut supra. Absoluta.\n</ca616bce-813b-4d85-be92-98360d51c00a>\n<dd286881-171d-43dc-86c7-8802650ce5a9>\n\nDomina Strella, condam domini Petri, capelle Sancti Leonardi, comparuit et iuravit ut supra. Dixit suo sacramento quod malum fuit illud quod factum fuit de Bompetro et Iuliano, et blasfemavit fratres. Promixit ut supra. Absoluta.\n</dd286881-171d-43dc-86c7-8802650ce5a9>\n<485b40a4-bc95-4c75-bbe2-02289bdac15f>\n\nDomina Mina, filia domini Marchi, capelle predicte, conparuit et iuravit ut supra. Dixit suo sacramento quod malum fuit comburere ossa quondam Rosaflore, et quod fiebat pro pecunia, et dixit: \"Ego timeo quod non faciant venire fratres heresim\", et de dompno Iacobo, rectore Sancti Thome, dixit quod malum fuit eum condempnare. Promixit ut supra. Absoluta.\n</485b40a4-bc95-4c75-bbe2-02289bdac15f>\n<81be1105-4bd7-4990-a359-efa01b290132>\n\nDomina Gerardina, filia Bertholomey de Bon\u00e7agnis, capelle Sancti Thome de Merchato, comparuit et iuravit ut supra. Dixit suo sacramento quod pecatum fuit de dompno Iacobo, rectore dicte ecclesie. Promixit ut supra. Absoluta.\n</81be1105-4bd7-4990-a359-efa01b290132>\n<ef985e9a-56fc-4665-8ad3-2aee522c2f2d>\n\nDomina Ayborgha, filia domini Ramfredini de Ar\u00e7elata, capelle Sancti Iosep, comparuit et iuravit ut supra. Dixit suo sacramento quod pecatum et malum opus fuit de sacerdote ecclesie Sancti Thome, et etiam malum fuit de Bompetro, quia petebat corpus Christi. Promixit ut supra. Absoluta.\n</ef985e9a-56fc-4665-8ad3-2aee522c2f2d>\n<ff12317d-ec09-435f-aede-a974dcc1ed2d>\n\nSoror Luchexia, filia Luchixini, capelle Sancti Proculi, comparuit et iuravit ut supra. Dixit suo sacramento quod ipsa dixit: \"Quid est comburere ossa, ex quo persone mortue sunt?\". Promixit ut supra. Absoluta.\n</ff12317d-ec09-435f-aede-a974dcc1ed2d>\n<5549b6d5-5e54-4828-ad1d-f35437fc3929>\n\nDomina Prosperina, filia Sinibaldi, capelle Sancti Thome de Merchato, comparuit et iuravit ut supra. Dixit suo sacramento quod fratres fecerunt comburere ossa Roxaflore causa accipiendi castrum Algargarde eidem vel heredibus suis. Et promixit ut supra. Absoluta.\n</5549b6d5-5e54-4828-ad1d-f35437fc3929>\n<6283daf2-7d6c-4eb6-9759-b04a6ee2afaf>\n\nDomina Ymelda, filia Petri, capelle Sancte Marie porte  Ravignane, comparuit et iuravit ut supra. Dixit suo sacramento quod malum fuit conburere ossa et quasi quoddam derisorium. Promixit ut supra. Absoluta.\n</6283daf2-7d6c-4eb6-9759-b04a6ee2afaf>\n<b3f37555-fa6b-45e9-8b91-f2faa1ff5bcc>\n\nBertholomeus, filius domini Nicholay de Soldaderiis, capelle Sancti Michaelis de Lobraxeto, comparuit et iuravit ut supra. Dixit suo sacramento quod, in domo sua vel in contrata sua, dixit quod malum opus et magnum pecatum fuerat factum de  Bompetro, et quod inquisitor et fratres erant magis digni  conburi   quam ipse Bompetrus, et quod factum erat pro pecunia. Qui promixit ut supra; presentibus Milanino et Nasimbene, testibus.\n(S.N.) Ego Guido Bontalenti, imperiali autoritate notarius, predicta scripsi.\n</b3f37555-fa6b-45e9-8b91-f2faa1ff5bcc>\n<9e9d8383-5896-4ee1-9b64-25e7ba388c91>\n\nAnno Domini millesimo ducentesimo nonagesimo nono,  indicione duodecima, die vigesimonono maii predicto.\nDominus magister Gratiadeus, filius domini Manthuani, asserens se fore emancipatum a patre suo per instrumentum manu Bra\u00e7aboni notarii, qui fuit de Verona. Constitutus in presentia dicti domini fratris Guidonis inquisitoris, promixit suo sacramento tenere et servare fidem catholicam sancte Romane Ecclesie et persequi hereticos et eorum credentes et accusare et manifestare eos quam cicius episcopo vel inquisitori et procurare quod capi antui, sub pena quingentarum librarum bononinorum, quam tociens incurrat, quociens contra fecerit, et que possit sibi auferri si inventus fuerit deliquisse vel veritatem non dixisse in crimine heresis vel circha ipsum crimen. Subiciens se ex certa sientia iurisdictioni dicti domini inquisitoris et officio inquisitionis.  Renumtians omni legi, statuto et iuri sibi quomodolibet pro futuro\nInsuper dominus Dinus, quondam domini Gardini de Apoxa, capelle Sancti Antholini, dominus Iacobus Maghagninus, condam domini Benvenuti Maghagnati, capelle Sancti Felicis, dominus Iacobus, quondam Tutoboni Balurdi, pischator, capelle predicte, unusquisque ipsorum se per pactum principaliter et in sollidum  obligando ipsi domino inquisitori, promiserunt se facturos et curaturos quod dictus magister Gratiadeus atendet et observabit et singula a se promissa et dieta et cetera, sub dieta pena quingentarum librarum et cetera, que tociens comitatur et cetera. Renuntiantes et cetera.\nActum in camara habitationis dicti domini inquisitoris, sita in claustro fratrum predicatorum Bononie, presentibus Alberto Carbonis, notario dicti domini inquisitoris, et Milanino de Milano, testibus.\n</9e9d8383-5896-4ee1-9b64-25e7ba388c91>\n<0fa93bc8-06c5-4f61-b491-9d28af50a418>\n\nDie penultima maii.\nMilaninus de Mediolano, constitutus coram dicto inquisitore, qui alias iuravit de veritate dicenda, dixit suo sacramento quod die, qua condempnati fuerunt Bompetrus et Iulianus, audivit ipse testis, in platea communis Bononie, Gonthum becarium clamantem alta voce et dicentem: \"Hoc est malum opus et magnum pecatum quod fit de isto Bompetro, quia bonus homo est et fuit et petit corpus Christi\", et quod illud quod fiebat de ipso Bompetro fiebat causa accipiendi pecuniam ab eo Bompetro, et multa alia verba in favorem dicti Bompetri et in preiudicium dicti inquisitoris et officii inquisitionis, presente et audiente dicto teste, et presente et audiente Iacobino Bonicontri et etiam presente Iohanne  Planelario et multis aliis. Item dixit dictus testis quod, cum dictus inquisitor esset cum domino episcopo Bononie in camara dicti domini episcopi et cum aliis sapientibus, causa habendi consilium pro factis officii inquisitionis, ipse testis erat in pallatio dicti domini episcopi, ante capellam, et ibi erat quidam mercarius, nomine Iacobus ser Arardi de Muxonibus, qui dicebat quod volebat loqui domino episcopo, et ipse testis dixit: \"Vos non potestis modo, quia inquisitor est in consilio cum eo et cum aliis sapientibus\", et dictus mer\u00e7arius respondit: \"Est ille inquisitor hic, ego libenter percuterem eum cum uno cultello, libentius quam comederem, et si non timerem plus commune Bononie quam Deum libenter percuterem eum\". Et predictum ultimum verbum dixit, quiadictus testis reprehendebat eum et dicebat quod faceret pecatum et contra Deum, et tunc ipse mer\u00e7arius dixit quod non curaret de Deo, nisi timeret de commune Bononie. Item dictus mer\u00e7arius comendabat dictum Bompetrum, dicendo quod erat bonus homo, et quod inquisitor faciebat hoc causa auferendi bona sua; tunc enim dictus Bompetrus erat in carcere officii inquisitionis et, quamvis dictus testis multum reprehenderet dictum mer\u00e7arium, ipse mer\u00e7arius plus affirmabat predicta, et cominabatur, presente et audiente dicto teste, et Lapo Cultri nuntio et Benincasa Martini nuntio et multis aliis.\n(S.N.) Ego Guido Bontalenti, imperiali autoritate notarius, predicta scripsi.\n</0fa93bc8-06c5-4f61-b491-9d28af50a418>\n<fbb1abf9-1cb0-49d0-87fe-f7784c7a5ef7>\n\nAnno Domini millesimo ducentesimo nonagesimo nono, indictione duodecima, die penultima maii predicta.\nBenincasa Martini nuntius dicti inquisitoris, constitutus coram dicto inquisitore, dixit suo sacramento quod, cum dictus inquisitor esset cum domino episcopo Bononie, in camara dicti domini episcopi, et cum aliis sapientibus, causa habendi consilium pro factis officii inquisitionis, ipse testis erat in pallatio dicti domini episcopi ante capellam et audivit quendam mer\u00e7arium, nomine Iacobum, filium ser Arardi de Muxonibus, comminantem et dicentem quod libenter  percuteret  inquisitorem cum uno cultello libentius quam comederet, nisi timeret commune Bononie, quia propter Deum non staret, et comendabat dicium Bompetrum quod esset bonus homo et quod inquisitor faciebat hoc causa auferendi bona sua, presente dicto teste et audiente et presentibus et audientibus Mediolanino de Mediolano et Lapo Cultri nuntiis, testibus. Et tunc dictus Bompetrus erat in carcere dicti inquisitoris.\n</fbb1abf9-1cb0-49d0-87fe-f7784c7a5ef7>\n<73af8d63-051b-4ab9-ab5d-f02f747cf612>\n\nDie prima iunii.\nBenincasa Martini, nuntius dicti inquisitoris, retulit se citasse et personaliter precepisse fratri Avantio condam Ferarini de Funi,\n  Parti speciali condam Merchati de U\u00e7iano, et Iacobo mer\u00e7ario, filio domini Arardi, et precepisse ad domum habitationis Mini, filii Ri\u00e7ii de Columbis, ut omnes predicti debeant, dicta die, coram dicto inquisitore, personaliter comparere. Item retulit dictus nuntius se personaliter precepisse Saviabone condam Gerardi die penultima maii, ut hinc ad terciam diem debeat coram dicto inquisitore facere omnem suam defensionem et excusationem de hiis et pro hiis, que dixit in preiudicium sancte Romane Ecclesie, officii inquisitionis, et dicti inquisitoris, et in favorem quondam Bompetri bursarii.\n</73af8d63-051b-4ab9-ab5d-f02f747cf612>\n<6fcbffed-ac9c-4a76-af9f-dac5bff30d81>\n\nDominus frater Guido Vicentinus inquisitor fuit in concordia cum Iacobo, filio quondam Bompetri, recipienti pro se et Andriolo eius fratre, quod ipse inquisitor, elapso termino, qui assignatur in constitutione pappali, infra quem terminum debent vendi bona que sunt confisschata officio inquisitionis per potestatem Bononie, de consilio et licentia dicti inquisitoris, si dicta vendictio non fuerit facta infra terminum predictum, quod ipse inquisitor, autoritate sibi concessa in dicta constitutione pappali, faciet venditionem dicto Iacobo vel cui ipse Iacobus voluerit, de bonis quondam dicti Bompetri, confisschatis et publicatis per dictum inquisitorem, et hoc pro precio centum vigimtiquimque librarum bononinorum, computandis in dicto precio sexagimta octo libris bononinorum, quas recipere debebat dictus Bompetrus a Iacobo Ferariensi  becario, filio Chelis Cava\u00e7e et genero Bartholomei barbarii; et si dicte sexagimta octo libre non possent exigi a dicto Iacobo per dictum  inquisitorem, in eo casu, ipse Iacobus teneatur et debeat supplere et dare ipsi inquisitori sexagimta octo libras bononinorum. Et predicta fuerunt de consensu, licentia et voluntate dictarum partium, presentibus domino Pa\u00e7e de Sali\u00e7eto, domino Bonandrea Prindipartis, Blaxio domini Dominici Maglavache, Donato domini Nicholay notario, Milanino de Mediolano, et aliis testibus.\nActum Bononie, in loco fratrum predicatorum, in domo officii inquisitionis.\nDictus inquisitor vult et consentit et sibi placet quod  quecumque persona, que obligata fuisset Bompetro bursario, filio Iohamnis, ex quacumque causa et ex quocumque contractu, possit, teneatur et solvere et solutionem facere Iacobo, filio quondam dicti Bompetri, et solvendo eidem Iacobo ab ipso inquisitore et suis successoribus in dicto officio et ab officio inquisitionis penitus liberetur, et hoc cum dictus inquisitor sit in concordia de dictis bonis cum Iacobo predicto, promittens idem inquisitor per se et eius successores in dicto officio firmum et ratum habiturum quidquid factum fuerit in predictis, circha predicta et quolibet  predictorum, sub obligatione officii antedicti.\nActum Bononie in dicto loco et presentibus testibus  supradictis.\n(S.N.) Ego Guido Bontalenti, imperiali autoritate notarius, predicta scripsi.\n</6fcbffed-ac9c-4a76-af9f-dac5bff30d81>\n<ac3bb771-a4d8-41ba-be75-3a17e7492433>\n\nAnno Domini millesimo ducentesimo nonagesimo nono, indictione duodecima, die prima iunii predicta.\nDominus frater Guido Vicentinus, ordinis predicatorum inquisitor, fuit in concordia cum Iacobo et Segnorino fratribus, filiis condam Faffi, quod ipse inquisitor, elapso termino qui assignatur in constitutione pappali, infra quem terminum debent vendi bona que sunt confischata officio inquisitionis per potestatem Bononie, de consensu et licentia dicti inquisitoris, si dicta venditio non fuerit facta infra terminum predictum, quod ipse inquisitor, autoritate sibi concessa in dicta constitutione papali, faciet vendicionem dictis Iacobo et Segnorino de una domo, posita Bononie, in capella Sancti Martini de Apoxa, cum uno broilo, sito ante dictam domum, cuius domus tales sunt confines: iuxta Luchixinum de Oleo, iuxta heredes Dominici Grotti, iuxta viam publicam; et dicti casamenti confines sunt: iuxta flumen Apose, iuxta Ugolinum et iuxta viam publicam. Que domus et  broilittum sive casamentum, confischate fuerunt et publicate per ipsum inquisitorem tanquam bona condam Iuliani bursarii, pro precio sexagimta librarum bononinorum; de quo precio predicti solverunt et dederunt eidem inquisitori decem libras bononinorum.\nActum Bononie, in loco fratrum predicatorum, in domo officii inquisitionis, presentibus domino Phylippo de Lambertinis, Michaele Ottoboni stra\u00e7arolo, Benincasa Martini et Nasimbene Adelardi, testibus vocatis.\n</ac3bb771-a4d8-41ba-be75-3a17e7492433>\n<0dcf0f89-bbec-4389-b70b-b2b6e4860f73>\n\nIacobus, filius ser Arardi de Musonibus, capelle Sancte Cecilie, citatus comparuit coram dicto fratre Guidone Vicentino inquisitore, et abiuravit omnem heresim, fidem et credentiam hereticorum et iuravit mandata sancte Romane Ecclesie et dicti inquisitoris et dicere veritatem. Interrogatus si cognoscit vel cognovit unquam aliquem hereticum vel hereticam, credentem, fautorem et cetera, vel si dedit favorem condam Bompetro bursario, condempnato de crimine heresis, vel si prestitit impedimentum officio inquisitionis et ipsi inquisitori, vel si fuit cominatus ipsi inquisitori, dicendo quod libenter percuteret eum si posset, et huiusmodi verba, respondit quod, cum ipse testis esset in palatio episcopatus cum pluribus aliis personis, dicto Bompetro iam capto et detempto per ipsum inquisitorem pro crimine heresis, ipse testis comendavit dictum Bompetrum, dicendo quod esset bonus homo et quod posset accipere penitentiam ab eo, et nesciebat quare inquisitor gravaret et molestaret ipsum Bompetrum, et quod inquisitor male faciebat et pecatum de dicto Bompetro et iniuste gravabat eum. Item dixit quod multum fuit cominatus dicto inquisitori, dicendo quod libenter percuteret ipsum inquisitorem cum uno cultello, libentius quam comederet, et libenter interficeret eum si posset eum habere in aliquo loco apto ad hoc, et plura verba dixit de ista et super ista materia, gravia et enormia contra dictum inquisitorem, et predicta dixit quia non credebat dictum Bompetrum esse in culpa. Interrogatus quare dixit predicta verba, et si fecisset illud quod dicebat si potuisset, respondit quod dixit predicta verba ex turbatione, et etiam quia diligebat Bompetrum, et dixit quod predicta verba revocavit antequam  recederet inde; et dixit quod dolet et penitet de hoc et petit de predictis misericordiam. Dictus inquisitor statuit terminum dicto Iacobo faciendi suam defensionem et excusationem de predictis, trium dierum. Et precepit eidem quod prestet securitatem ei de trecentis libris bononinorum. Qui Iacobus dixit quod nullam defensionem vult facere de predictis, nisi quod petit misericordiam.\nActum Bononie, in loco fratrum predicatorum, in domo officii inquisitionis, presentibus fratre Oddoardo Bononiensi, fratre Damiano Bononiensi, ordinis predicatorum, Milanino de Mediolano et Benincasa Martini, testibus.\n</0dcf0f89-bbec-4389-b70b-b2b6e4860f73>\n<faafd413-2681-4c28-8794-7d483780b465>\n\nDomina Berta, uxor Petri, capelle Sancti Syrri, iuravit dicere veritatem et cetera. Suo sacramento dixit dixisse quod magnum pecatum erat de illis, qui pridie conbusti fuerant, quia volebant corpus Christi, de quibus verbis penitet, et promixit et cetera. Qui inquisitor eam absolvit ut supra.\n</faafd413-2681-4c28-8794-7d483780b465>\n<31667527-cd1e-49ed-b2a9-1a4ac80ce1e7>\n\nDomina Bertholomea, uxor domini \u00c7acharie, capelle Sancti Stephani, iuravit et cetera. Dixit suo sacramento quod blasfemavit fratres quia conburebant Bonpetrum et Iulianum, et dolet et penitet et cetera. Que promixit ut supra. Qui inquisitor eam absolvit ut supra.\n(S.N.) Ego Guido Bontalenti, imperiali autoritate notarius, predicta scripsi.\n</31667527-cd1e-49ed-b2a9-1a4ac80ce1e7>\n<101529cd-4899-477e-b418-7dd3926ea7dc>\n\nAnno Domini millesimo ducentesimo nonagesimo nono, indictione duodecima, die predicta prima iunii.\nDomina Guillielmina, uxor domini \u00c7ini de Cultellis, capelle Sancte Marie de Claviga, iuravit et cetera. Dixit suo sacramento quod maledixit hominibus curie quia conburebant predictos  Bompetrum et Iulianum. Que promixit et cetera. Dictus inquisitor eam absolvit ut supra.\n</101529cd-4899-477e-b418-7dd3926ea7dc>\n<b6b3154a-93cf-409c-bbf3-e064ca2a8afa>\n\nDomina Benvenuta, uxor Boniacobi, capelle Sancti Benedicti burgi Gallerie, iuravit et cetera. Dixit suo sacramento dixisse quod ossa uxoris domini Bonigrini conbusta sunt, quia fratres volebant bona sua. Promixit et cetera. Qui inquisitor eam absolvit ut supra.\n</b6b3154a-93cf-409c-bbf3-e064ca2a8afa>\n<d9166fa6-e549-4aac-9ce3-a38277cf6e9d>\n\nDomina Agnexia, uxor Ugolini Doticlerii, capelle Sancti Benedicti predicti, iuravit et cetera. Dixit suo sacramento dixisse quod fratres erant digni conburi, quia conburi faciebant predictos Bompetrum et Iulianum. Promixit et cetera. Qui inquisitor eam absolvit ut supra.\n</d9166fa6-e549-4aac-9ce3-a38277cf6e9d>\n<a43c3837-7b23-4948-a59d-c8bb1ab307dc>\n\nMargarita, filia condam Bencevenis, capelle Sancte Marie Magdalene, iuravit et cetera. Dixit quod blasfemavit et maledixit fratribus, quia non dederant corpus Christi eisdem Bonpetro et Iuliano. Et promixit et cetera. Qui inquisitor eam absolvit ut supra.\n</a43c3837-7b23-4948-a59d-c8bb1ab307dc>\n<3d76a329-b6eb-4466-b4d3-a03c2954aefd>\n\nDomina Bexe, filia condam domini Ugolini \u00c7anboni, doctoris legum, iuravit et cetera. Dixit suo sacramento quod fratres conburebant ossa uxoris domini Bonigrini ut haberent pecuniam dicte mortue. Et promixit et cetera. Qui inquisitor eam absolvit ut supra.\n</3d76a329-b6eb-4466-b4d3-a03c2954aefd>\n<d25a7d6d-27ef-411f-be44-eb7997378751>\n\nDomina Francischa, filia Mi\u00e7oli filii Gerardi, capelle Sancti Thome de Merchato, iuravit et cetera. Dixit suo sacramento quod malum opus erat, quia conburebant predictos patarinos, eo quia volebant reverti. Et promixit et cetera. Qui inquisitor eam absolvit ut supra.\n</d25a7d6d-27ef-411f-be44-eb7997378751>\n<c3f73456-054f-4237-b804-094be3ebb5ab>\n\nDomina Thomaxina, uxor magistri Petri, capelle Sancti Gilii, iuravit et cetera. Dixit suo sacramento quod malum opus erat de illis, qui conbusti fuerant, et de ossis conbustis et cetera. Que promixit et cetera. Qui inquisitor eam absolvit ut supra.\n</c3f73456-054f-4237-b804-094be3ebb5ab>\n<1a085881-1c87-4391-a4b4-3255f1c1ae90>\n\nLucia, uxor Anciani, capelle Sancti Martini de Apoxa, iuravit et cetera. Et dixit suo sacramento dixisse quod malum opus erat et quod \"Ipsi volunt accipere bona Bompetri, sicud acceperunt bona Bonigrini, condempnati pro patarino\". Et promixit et cetera. Qui inquisitor eam absolvit ut supra.\n</1a085881-1c87-4391-a4b4-3255f1c1ae90>\n<05cf30d3-53f8-4e8d-a171-9679a1a9d58a>\n\nFrater Landus, filius Michilucii Bardellonis, capelle Sancti Laurentii de Guarinis, iuravit et cetera. Dixit suo sacramento dixisse quod domus fratrum predicatorum vellet comburi, sicud alias evenit Parme, quia comburebant Bompetrum. Et promisit et cetera. Qui inquisitor eum absolvit ut supra.\n</05cf30d3-53f8-4e8d-a171-9679a1a9d58a>\n<a90d342a-147a-4c26-8cf9-b3369b64110b>\n\nDie secundo iunii.\nIacobus, filius domini Arardi de Musonibus notarii, capelle Sancte Cecilie, cytatus, in presentia domini fratris Guidonis Vicentini, ordinis predicatorum, inquisitoris heretice pravitatis constitutus, iuravit mandata sancte Romane Ecclesie et domini inquisitoris predicti, et ei in omnibus promixit obtemperare mandatis que ad suum officium inquisitionis et eius occasione noverit pertinere et cetera, secundum formam securitatum predictarum, receptarum sub modo et forma officii sui et cetera, et si contingeret eum dicere vel facere  vel dixisisset seu fecisset contra formam ipsius officii inquisitionis vel contra eum inquisitorem, et propterea comdempnaretur vel condempnatus esset, illam solvet et dabit ad beneplacitum inquisitoris predicti in pecunia numerata, usque ad quantitatem centum librarum imperialium, que tociens exigi possit et eam solvere teneatur quociens contra fecerit et cetera. Renuntians et cetera. Insuper Iacobus quondam Belondi, capelle Sancte Cecilie, se et heredes suos et bona solempniter obligando, omni iuris et facti exceptione et defensione remotis, promixit et pacto convenit se facturum et curaturum quod dictus Iacobus domini Arardi atendet et observabit predicta a se promissa, se cum ipso Iacobo inssolidum obligando pro quantitate predicta centum librarum imperialium, que tociens comitatur exigi possit et cetera. Renuntians et cetera.\n(S.N.) Ego Guido Bontalenti, imperiali autoritate et dicti domini fratris Guidonis inquisitoris notarius, predicta omnia, eius mandato, scripsi et publicavi.\n</a90d342a-147a-4c26-8cf9-b3369b64110b>\n<069082ff-7e92-4be7-87bf-aa0c2662f8d3>\n\nAnno Domini millesimo ducentesimo nonagesimo nono, indictione duodecima, die secunda iunii predicta.\nDomina Madalu\u00e7a, filia domini Ramberti de Albaris, capelle Sancti Thome de Merchato, comparuit et iuravit ut supra. Dixit suo sacramento quod die, qua condempnati fuerunt Bompetrus et Iulianus, dixit ipsa testis quod pecatum fuit non dare sibi corpus Christi, et de ossis condam Rosaflore dixit: \"Quid debet fieri de istis ossis?\". Promixit ut supra. Absoluta.\n</069082ff-7e92-4be7-87bf-aa0c2662f8d3>\n<be778707-1fed-4566-81ac-e39f7733af4c>\n\nDomina Maria, fratris Zacharelli de Sali\u00e7eto et uxor domini Bulgari de Gattariis, capelle Sancti Martini de Apoxa, comparuit et iuravit ut supra. Dixit suo sacramento quod, quando fuit captus Bompetrus, ipsa testis dixit quod non poterat credi quod ipse esset hereticus, et ita possent facere fratres aliis personis, et dixit de ossis condam Roxaflore quod malum erat conburere ipsa ossa, et quod fecerant pro accipiendo sibi pecuniam. Promixit ut supra. Absoluta.\n</be778707-1fed-4566-81ac-e39f7733af4c>\n<ee3f73ca-a176-426c-82ab-90f7832943ea>\n\nDomina Bitina, uxor Iacobi domini Lamberti de Sali\u00e7eto, capelle Sancte Marie de Mascharella, comparait et iuravit ut supra. Dixit suo sacramento quod die, qua fuit captus Bompetrus erat bonus homo, et blasfemavit fratres et dixit, quando fuit iudicatus, quod malum fuit non dare sibi corpus Christi, et tunc blasfemavit fratres. Promixit ut supra. Absoluta.\n</ee3f73ca-a176-426c-82ab-90f7832943ea>\n<e1d8bc18-39d4-4b33-964c-baa6151f3f6a>\n\nIohamna, uxor condam Bertholomei, capelle Sancte Marie predicte, comparait et iuravit ut supra. Dixit suo sacramento quod credebat ipsum Bompetrum esse meliorem hominem quam sit inquisitor, et quod vellet quod populus Bononie veniret ad domum fratrum et destrueret domum fratrum, sicud factum fuit Padue, et dixit quod inquisitor fecit conburi matrem Bompetri, quia noluit ei dare filiam suam. Promixit ut supra. Absoluta.\n</e1d8bc18-39d4-4b33-964c-baa6151f3f6a>\n<f147431d-a6c7-40e4-bb3a-5fe04d5001a2>\n\nDomina Maria, filia condam domini Iacobini Albertonis, capelle Sancti Thome de Merchato, comparuit et iuravit ut supra. Dixit quod malum fuit conburere Bompetrum et  quod fratres venerant in destructionem personarum, et quod malum erat et pecatum, et de ossis condam Rosaflore dixit quod malum fuit. Promixit ut supra. Absoluta.\n</f147431d-a6c7-40e4-bb3a-5fe04d5001a2>\n</82e253ba-e2f8-4b48-afda-eb8eb9b0f26b>\n<8cdac833-7533-4726-9c2b-d2c2d3fdf7e0>\n<dec211da-10e9-484d-a737-6dbeac672234>\n\nDomina Manina, filia domini Bonaventure Cambii, capelle predicte, comparuit et iuravit ut supra. Dixit suo sacramento, quando condempnatus fuit Bompetrus, quod inquisitor erat antichristus. Promixit ut supra. Absoluta.\n</dec211da-10e9-484d-a737-6dbeac672234>\n<03ba6a9d-9801-4cb2-aad9-1d0255bf3ee2>\n\nDomina Bertholomea Barunchis, capelle predicte, comparuit et iuravit ut supra. Dixit suo sacramento quod non poterat credere quod Bompetrus esset hereticus, ex quo petebat corpus Christi. Promixit ut supra. Absoluta.\nActum Bononie, in ecclesia Sancti Dominici, presentibus Milanino de Mediolano et Nascinbene Martini, testibus.\n</03ba6a9d-9801-4cb2-aad9-1d0255bf3ee2>\n<75e0eec5-3515-4f92-b87d-d1bc62fe69fc>\n\nMagister Parte specialis, filius Merchati de U\u00e7iano, capelle Sancte Crucis, comparuit et promixit conservare fidem sancte Romane Ecclesie et persequi hereticos et servare mandata sancte Romane Ecclesie et dicti inquisitoris, sub pena centum librarum bononinorum imperialium, quam penam tociens incurrat quociens contra fecerit, et que pena possit sibi auferri per inquisitorem si reperietur actenus comisisse. Subiciens se iurisdictioni et foro dicti inquisitoris. Renuntians et cetera, et etiam promittens omnia, secundum ritum inquisitionis et officii inquisitoris et sub obligatione suorum bonorum, tam realiter quam personaliter et cetera. Et pro eo in solidum et principaliter pacto promittens et cetera, secundum modum officii inquisitionis, dominus Zanus de Castello, filius hominis de civitate Castelle, qui nunc habitat Bononie, in dicta capella Sancte Crucis.\nActum Bononie, in loco fratrum in domo dicti officii, presentibus Milanino de Mediolano et Benincasa Martini, testibus\n</75e0eec5-3515-4f92-b87d-d1bc62fe69fc>\n<7d29df46-b3d8-44de-8696-ea34f12975ae>\n\nBondiolus tabernarius, capelle Sancte Tede, cytatus comparait coram dicto inquisitore et iuravit de veritate dicenda. Dixit suo sacramento quod audivit Oddum condam Albertini  Laxagnoli fabram de capella predicta, dicentem quod fratres erant mali homines et latrones et quod, postquam venerant in mundum, fides erat amissa, et multa mala dicebat de fratribus, et predicta audivit  a dicto Oddo pluries in dicta contrata.\nActum in loco fratrum predicatorum, in domo officii inquisitionis, presentibus Milanino de Mediolano et Benincasa Martini, testibus.\n(S.N.) Ego Guido Bontalenti, imperiali autoritate notarius, predicta scripsi.\n</7d29df46-b3d8-44de-8696-ea34f12975ae>\n<8660b268-1952-492c-97f5-dc0aeadafcb9>\n\nAnno Domini millesimo ducentesimo nonagesimo nono, indici one duodecima, die tercio iunii.\nBenincasa Martini, nuntius dicti fratris Guidonis Vicentini inquisitoris, guarentavit et retulit citasse et personaliter  precepisse, de mandato dicti inquisitoris, Vacondeo Amati, Bondiolo tabernario, Michaeli tabernario, Bertholomeo de Lanceis, Amico condam Pacis feraterio, Iacobo Merchadelli magnano, Iacobo Bonaventure Lixignoli, Bertholomeo Buvalelli magnano,  Iohanello de Cassis, domino Thomaxino de Sar\u00e7ana, et domino \u00c7anni de Castello, ut omnes predicti hodie et cras coram dicto inquisitore personaliter debeant comparere.\n</8660b268-1952-492c-97f5-dc0aeadafcb9>\n<26eafe1f-0a5b-4f73-abfe-9da96cb4a067>\n\nDominus Vachondeus Amati, capelle Sancte Tede, citatus comparuit coram dicto inquisitore et iuravit de veritate dicenda. Dixit suo sacramento quod audivit Oddum condam Albertini Laxagnoli fabrum de dicta capella, dicentem quod fratres erant mali homines, et quod adhuc veniret tempus quod interficerentur ad rumorem populi, et quod ipsi fratres dabant malum documentum aliis, quia alii homines accipiunt usuras et fratres comedunt eas. Et predicta audivit a dicto Oddo pluries in dicta contrata. Interrogatus si porexit cedulam illam, que fuit data inquisitori, in qua accusatur dictus Oddo quod dixit verba contra Christum et beatam Virginem, respondit quod dictam cedulam scripsit Albertus filius magistri Bertholomei de Lanceis et bene sociavit dictus testis ipsum Albertum ad porrigendum et ad dandum dictam cedulam fratri Symoni Bertholi Belondini, ut eam daret inquisitori, tamen illa que scribuntur in cedula non fecit scribi, nec asseruit, nec dixit, nisi sicud dixit in dicto suo predicto.\nActum in loco fratrum, in domo officii inquisitionis, presentibus Milanino et Benincasa Martini, testibus.\n</26eafe1f-0a5b-4f73-abfe-9da96cb4a067>\n<744b9e1c-39b7-424b-879d-ac61837016d6>\n\nSer Iohamnes de Cassis, capelle Sancti Vitis, citatus comparuit coram dicto inquisitore et iuravit de veritate dicenda. Dixit suo sacramento quod audivit dictum Oddum dicentem multa mala de clericis et fratribus, et quod adhuc ad rumorem populi haberent brigam, et predicta audivit pluries a dicto Oddo in dicta contrata.\nActum in dicto loco, presentibus Bergamino de Bergamo et dicto Benincasa nuntio, testibus.\n</744b9e1c-39b7-424b-879d-ac61837016d6>\n<bd22a8b2-df8f-4712-9d31-4d3ba7b5eedd>\n\nAmi\u00e7inus Pacis feraterius, capelle Sancti Iohamnis in Monte, citatus comparuit coram dicto inquisitore et iuravit de veritate dicenda. Dixit suo sacramento quod audivit dictum Oddum dicentem quod fratres comedebant usuras et sepelliebant usurarios, et loquentem male de fratribus et clericis, et predicta audivit in dicta contrata a dicto Oddo pluries.\nActum in dicto loco, presentibus dictis testibus.\n</bd22a8b2-df8f-4712-9d31-4d3ba7b5eedd>\n<8d669136-e37a-495f-947d-c42d1478f1c6>\n\nBertholomeus de Lanceis, capelle Sancte Marie Maioris, citatus comparuit coram dicto inquisitore et iuravit de veritate dicenda. Dixit suo sacramento quod audivit dictum Oddum dicentem multa mala de domino papa, de cardinalibus et clericis et de fratribus, dicendo quod sunt mali homines et quod fratres decipiunt personas et vadunt ad usurarios quando infirmantur et adulantur sibi et sepelliunt eos in Sancto Dominico et accipiunt usuras pro se, nec faciunt restitui illis personis, que debent habere; unde ipsi fratres deberent conburi. Item audivit dictum Oddum dicentem quod ipsi fratres predicatores, quando transeunt per civitatem, et etiam alii fratres: \"Isti sunt latrones cavati, et tenent  concubinas et amasi as et pauci sunt qui non teneant, et vadunt per civitatem ad mulieres et decipiunt eas et dicunt eis: \"Si habetis pecuniam, date nobis in salvamento\", et mulieres sunt symplices et dant sibi\". Et predicta audi vii ipse testis a dicto Oddo pluries in trivio et in platea et in multis locis, presente ipso teste et presentibus Iacobo Merchadelli magnani, dicto Ami\u00e7ino, Iacobucio magnano et Michaele tabernario et dicto Vacondeo.\nActum in dicto loco, presente fratre Homobono Bononiensi et presentibus dictis Milanino et Benincasa, testibus.\n</8d669136-e37a-495f-947d-c42d1478f1c6>\n<d6996f60-355c-484c-990b-cdbd95a5a8b1>\n\nMichael Carlini tabernarius, capelle Sancte Tede de  Lambertatiis, cytatus comparuit coram dicto inquisitole et iuravit de veritate dicenda. Dixit suo sacramento quod audivit Oddum predictum dicentem male de fratribus, et quod sepelliunt usurarios et\naccipiunt usuras, tamen dixit quod dictus Oddo dixit quod loquitur de malis fratribus.\nActum in dicto loco, presentibus dictis Milanino et  Benincasa, testibus.\n(S.N.) Ego Guido Bontalenti, imperiali autoritate notarius, predicta scripsi.\n</d6996f60-355c-484c-990b-cdbd95a5a8b1>\n<eed41654-564a-490f-95eb-8ab7b263a365>\n\nAnno Domini millesimo ducentesimo nonagesimo nono,  indicione duodecima, die tercia iunii predicta.\nIacobus Merchadelli magnanus, capelle Sancti Iacobi de Carbonensibus, citatus comparait coram dicto inquisitore. Dixit suo sacramento quod audivit Oddum predictum dicentem male de fratribus, et blasfemavit eos, et quando dictus testis invitavit eum ad predicationem, dictus Oddo blasfemavit dictum testem, dicendo: \"Eatis vos, quod vobis naschatur vermus canis\".\nActum in dicto loco, presentibus dictis testibus.\n</eed41654-564a-490f-95eb-8ab7b263a365>\n<56890845-7fe0-4cdd-8d90-8029ebb00dea>\n\nIacobus Bonaventure Lixignoli, capelle Sancte Tede, citatus comparait coram dicto inquisitore. Dixit suo sacramento quod audivit dictum Oddum dicentem quod fratres recipiebant usurarios et usuras eorum et sepelliebant eos, quod erat malum opus.\nActum in dicto loco, presentibus dictis testibus.\n</56890845-7fe0-4cdd-8d90-8029ebb00dea>\n<80e745bd-56b2-4c64-b294-15cd562be1ab>\n\nBenedictus citatus et non inventus, domina Benvenuta, eius uxor, citata et personaliter inventa hodie per Lapum Cultri, nuntium dicti domini inquisitoris, ut hodie compareant coram dicto inquisitore, ut idem nuntius retulit hodie cytasse predictos.\n \n</80e745bd-56b2-4c64-b294-15cd562be1ab>\n<43ce73b7-81d1-439c-991b-40219d836b96>\n\nAlbertus, domini Bertholomei de Lanceis, notarius, capelle Sancti Vitis, citatus comparuit coram dicto inquisitore et iuravit de veritate dicenda. Dixit suo sacramento quod audivit predictum Oddum dicentem multa mala de domino papa, de cardinalibus, de prelatis Ecclesie, clericis et fratribus, dicendo quod fratres, maxime predicatores, sepelliunt usurarios et accipiunt usuras et comedunt eas, et tenent  concubinas et amasias, et quando transeunt per civitatem deridet eos et truffatur sicud malos homines rubaldos, dicendo etiam quod fecerunt unum Petrum martirem santum, cum non sit sanctus nec est, et derridet dictum sanctum Petrum martirem et multum detrahit sibi. Item audivit dictus testis dictum Oddum dicentem: \"Utinam veniat adhuc tempus quod ad rumorem populi isti fratres occidantur, et libenter servirem eis de hoc, et quod melius esset quod essent bestie quam fratres, faciendo sicud faciunt\". Et predicta audivit a dicto Oddo circha plateam communis Bononie, ubi habitat idem magister Oddo, et predicta audivit ab eo a quinque annis citra, pluribus vicibus, et ab uno mense retro nuper elapso, presentibus Vacondeo Amati, Iacobo frabro, Amicino Pacis et Michaele Charulini et pluribus aliis, quos nominare nexit.\nActum Bononie, in dicto loco, presentibus Alberto Carbonis et Milanino de Mediolano, testibus.\n</43ce73b7-81d1-439c-991b-40219d836b96>\n<b31af03e-caad-4afc-b87f-e23c61f40b9c>\n\nDie quarto iunii.\nFrater Avantius, filius Ferarini, capelle Sancti Vitalis, comparuit coram dicto domino fratre Guidone inquisitore, et promixit servare et atendere mandata sancte Romane Ecclesie et dicti inquisitoris et servare fidem catholicam et persequi hereticos et eos accusare et manifestare inquisitori vel eius vicario, quam cicius poterit, sub pena quinquegimta librarum bononinorum, quam tociens incurrat quociens contra fecerit, et quam penam tociens inquisitor possit sibi auferre pro culpis et excessibus comissis.\nSubiciens se foro et iurisdicioni dicti officii inquisitionis, et promittens omnia, secundum formam et modum officii inquisitionis, et pro eo constituerunt se principaliter et in sollidum fideiupsores: Avantius Amidantis, capelle predicte, Dominicus Arardi, magister lignaminis, capelle Sancti Stephany, et quilibet eorum renuntians beneficio novarum constitutionum, fori privilegio et omni alii legum et iuris auxilio et cetera.\nActum Bononie, in loco fratrum predicatorum, in domo officii inquisitionis, presentibus domino Iacobo de Ramponibus, Alberto Carbonis notario, et Milanino de Mediolano, testibus.\n</b31af03e-caad-4afc-b87f-e23c61f40b9c>\n<064f6f95-680d-41ca-9118-488a5cd2d15b>\n\nDie decimo iunii.\nMontanarius, filius condam Pergolani feratoris, capelle Sancti Laurentii porte Steri, testis iuravit mandata sancte Romane Ecclesie et dicti inquisitoris et dicere veritatem, sciens se teneri dicere infrascripta. Sponte venit et suo sacramento dixit quod, temporibus et diebus quibus Bompetrus et Iulianus condempnati fuerunt de crimine heresis, audivit Andream, filium Iohamnis, lanarolum, capelle Sancti Iohannis in Monte, dicentem quod corpus Domini dari debebat dictis condempnatis, et huiusmodi verba contra veritatem et honorem officii inquisitionis et in ipsius officii preiudicium proterve et superbe, defendendo dictos condempnatos. Item audivit dici a Faciolo, filio domini Lambertini, lanarolo, capelle Sancte Marie de Castrobritonum, verba contra officium inquisitionis, non tamen recordatur de modo et substantia verborum, sed erant verba eronea et contra dictum officium inquisitionis. Item dixit quod audivit dici a Petrobono  calzolari, capelle Sancti Laurentii porte Steri, quod malum opus erat quod non dabatur corpus Christi dictis Bonpetro et Iuliano condempnatis, et huiusmodi verba; que verba post intervallum retractavit, aquiescendo hiis que facta fuerant contra dictos Bonpetrum et Iulianum. Item dixit quod dominus Amadore lanarolus, capelle Sancti Iohannis in Monte, dixit verba contra officium, de quibus non recordatur. Item dixit quod audivit dominum  Anthonium pelliparium, capelle Sancti Laurentii porte Steri, dicentem, iam sunt duo menses vel tres vel quatuor, quod dominus papa non erat papa et quod iniuste procedebat contra illos de Columpna et quod non poterat procedere contra eos. Item dixit quod dominus Albertus becarius, de dicta capella Sancti Laurentii, dixit similia verba in illis temporibus de domino papa et de illis de Columpna. Item dixit quod Paulus Chalanchus, de burgo Sancti Felicis, dixit eisdem temporibus de domino papa et illis de Columpna verba similia illis verbis que dixerunt dicti Anthonius et Albertus. Et dixit quod magister Petrus de Un\u00e7ola, qui docet summam notarie et moratur iuxta Sanctum Salvatorem, dixit id idem de domino papa et illis de Columpna que dixit dictus Anthonius. Item dixit quod Iacobus \u00c7ubonerius, qui moratur tenus fossatum, iuxta puntam morandi capelle Sancti Laurentii, dixit de domino papa quod non poterat facere procedere contra illos de Columpna. Item dixit quod domina Bexe, vidua, que moratur tenus fossatum capelle Sancti Laurentii predicti, et suit pannos, dixerat, quando festum fuit beati Petri martiris pridie, quod nolebat festare et quod fratres minores non preceperant, nec precipiebant quod festaretur. Item dixit quod..  frater dicti Petroboni cal\u00e7olarii, capelle Sancti Laurentii predicti, et dictus Petrobonus dixerunt quod dominus papa iniuste faciebat et non bene et non poterat procedere contra illos de Columpna. Item dixit quod Nicholaus frater, qui moratur in terra Ar\u00e7elate, antequam esset frater, dixit, temporibus et diebus quibus dominus papa processit contra illos de Columpna, quod non poterat procedere contra eos et quod male faciebat. Interrogatus qui erant pr\u00e9sentes quando predicta audivit, respondit se non recordari, quia fuerunt diversis temporibus et diebus, quamvis predicti et plures alii pr\u00e9sentes fuerunt, de quorum nominibus non recordatur. Item dixit quod.. prior Sancte Margarite de Barbiano, que est iuxta Bononiam, dixerat, iam est mensis in domibus ecclesiarum Sancte Margarite fratribus suis, quod dominus papa non poterat sibi inponere decimas, nec exigere eas, assignando fatuas causas, de quibus non recordatur.\nActa sunt hec Bononie, in camara domus habitationis dicti inquisitoris, sita intra claustra loci fratrum predicatorum, presentibus Alberto Carbonis notario et Milanino de Mediolano, testibus.\n</064f6f95-680d-41ca-9118-488a5cd2d15b>\n<946a6619-ee04-4899-9ef0-8ebc7f83091b>\n\nDie quarto iunii.\nBenincasa Martini, nuntius communis Bononie et nuncius iuratus dicti domini fratris Guidonis Vicentini inquisitoris, guarentavit et retulit quod, cum ex parte dicti inquisitoris, idem nuntius  preceperit sororibus de Sancto Cervaxio..  abatisse et multis aliis sororibus de dicto monasterio quod custodirent et salvarent Iohannam, uxorem magistri Iohannis scriptoris de Loteringia seu de Lorena, que erat infamata de heresi penes dictum inquisitorem, ipsa abbatissa, domine et sorores spreverunt mandatum dicti inquisitoris, dicentes quod nolebant custodire et salvare dictam  Iohamnam. Et predicta fuerunt infra domum dicti monasterii, presente et audiente dicto nuntio et dicta Iohamna, et presentibus et audientibus Alberto Carbonis notario et Milanino de Mediolano, testibus.\n</946a6619-ee04-4899-9ef0-8ebc7f83091b>\n<631d5834-6229-47ef-97aa-88db4985fa24>\n\nDie quinto iunii.\nIohamnes, filius domini Petri de Ru\u00e7ittis, capelle Sancti Blaxii, sponte conparuit et iuravit ut supra. Et dixit suo sacramento dixisse quod malum erat et pecatum quod fiebat de Bompetro, et blasfemavit fratres, et quod fiebat pro pecunia et clamabat: \"Non moriatur\". Qui promixit ut supra. Absolutus.\n(S.N.) Ego Guido Bontalenti, imperiali autoritate notarius, predicta scripsi.\n</631d5834-6229-47ef-97aa-88db4985fa24>\n<912f93aa-504f-4f47-8993-e2b92c7fba68>\n\nAnno Domini millesimo ducentesimo nonagesimo nono,  indicione duodecima.\nMathiolus Cambioli de Ru\u00e7ittis, capelle Sancti Blaxii, conparuit sponte et iuravit ut supra. Dixit suo sacramento dixisse\n quod malum et pecatum erat quod fiebat de Bompetro, et blasfemavit fratres et dixit quod fiebat pro pecunia et clamabat: \"Non moriatur\". Qui promixit ut supra. Absolutus.\n</912f93aa-504f-4f47-8993-e2b92c7fba68>\n<db33a187-0310-40aa-b4f5-4086b0d2cf06>\n\nDomina Ghixla, filia Martini, capelle Sancte Marie de  Mascharella, conparuit sponte coram dicto inquisitore et iuravit ut supra. Dixit suo sacramento quod magnum pecatum et malum opus fuit de Bompetro quod fiebat per inquisitorem et fratres, et quod magis essent digni conburi quam ipse Bompetrus, et bonum esset ire ad conburendum eos, et blasfemavit inquisitorem et fratres. Que promixit ut supra. Absoluta.\n</db33a187-0310-40aa-b4f5-4086b0d2cf06>\n<eff1d326-a0c4-40e4-ad52-d92c41bd6b9b>\n\nPalma, filia domini Iacobi de Perinis, capelle Sancti Martini de Apoxa, conparuit et iuravit ut supra. Dixit suo sacramento quod blasfemavit inquisitorem et fratres, et dixit quod magnum pecatum erat et malum opus. Promixit ut supra. Absoluta.\n</eff1d326-a0c4-40e4-ad52-d92c41bd6b9b>\n<3f00700b-bcb2-4c7c-b13b-2c6ea386c5c5>\n\nDomina Phylippa, filia domini Alberti de Gallutiis, conparuit et iuravit ut supra. Dixit suo sacramento quod pecatum fiebat de Bompetro et quod pecatum erat de bonis que acciperentur filiis dicti Bompetri. Que promixit ut supra. Absoluta.\n</3f00700b-bcb2-4c7c-b13b-2c6ea386c5c5>\n<bb8d01c4-ca4e-4bb0-a204-bfa9fdb40b4c>\n\nDomina Bona, filia Iohamnis de Ar\u00e7ele, capelle Sancti Benedicti de porta Nova, conparuit et iuravit ut supra. Dixit suo sacramento quod peccavit eodem modo, et dixit ut dicta domina Phylippa. Promixit ut supra. Absoluta.\n</bb8d01c4-ca4e-4bb0-a204-bfa9fdb40b4c>\n<edaa2ee3-5a19-492c-870c-cae4a8917f92>\n\nDomina Dol\u00e7ina, filia Ubertini, capelle Sancti Fabiani, conparuit et iuravit ut supra, et dixit ut dicte domine, et promixit ut supra. Absoluta.\n</edaa2ee3-5a19-492c-870c-cae4a8917f92>\n<7386a049-13f9-4e87-925f-a9a0ceb7fc07>\n\nZacharellus, filius domini Bulgari de Gattariis, conparuit et iuravit ut supra. Dixit suo sacramento quod blasfemavit fratres, et quod malum et pecatum fiebat de Bompetro. Promixit ut supra. Absolutus.\nActa fuerunt predicta Bononie, in ecclesia Sancti Dominici, presentibus Milanino de Mediolano et Benincasa Martini, testibus.\n</7386a049-13f9-4e87-925f-a9a0ceb7fc07>\n<ab663196-7131-40e0-b37a-e56487af7170>\n\nDominus Phylippus, filius domini Rolandi de Ramponibus, qui est officialis iuratus officii inquisitionis, dixit quod audivit dominum Raymundum Gonselmini iudicem, dicentem quod malum erat quod faciebat inquisitor de illis, quos fecit capi die heri, et quod hoc faciebat quia bene sciebat quod faciebat, et quod pridie accepit pecuniam ab heredibus illorum, qui fuerunt conbusti, quia transegit cum eis et accepit eis centum florenos aureos. Et predicta fuerunt iuxta domum domini Raymondi, presente et audiente dicto teste et presente et audiente Tura de Urbino, scolari dicti domini Phylippi.\nActum in dicto loco, presentibus fratre Guillielmo Paduano, ordinis predicatorum, et dicto Milanino, testibus.\n</ab663196-7131-40e0-b37a-e56487af7170>\n<6bf3a759-9a3a-47de-8a2d-68d9da6e59ff>\n\nDie sexto mensis iunii.\nSoror...  abbatissa dominarum et sororum Sancti Cervaxii et soror Tura, monacha dicti monasterii, nomine suo et dicti monasterii, cytate fuerunt et personaliter invente die heri per Benincasam Martini nuntium, ut hodie debeant per se vel per  legiptimum eorum nuntium seu syndicum coram dicto inquisitore  conparere ad faciendum suam defensionem et excusationem si quam  possunt facere, pro eo quod fuerunt inobedientes dicto inquisitori et spreverunt mandatum suum, nec voluerunt recipere ad custodiendum et salvandum Iohamnam, uxorem magistri Iohannis scriptoris, infamatam de heresi, sicud mandaverat dictus inquisitor, autoritate officii sui. Que domine et sorores responderunt dicto nuntio quod nichil habebant facere cum inquisitore predicto.\n(S.N.) Ego Guido Bontalenti, imperiali autoritate notarius, predicta scripsi.\n</6bf3a759-9a3a-47de-8a2d-68d9da6e59ff>\n<19a01bdf-9cb1-428f-ae77-4ee1df98ba3d>\n\nAnno Domini millesimo ducentesimo nonagesimo nono, indinone duodecima.\nIacobus Rolandi, An\u00e7eleria mer\u00e7aria, cytati fuerunt et personaliter inventi heri per dictum Benincasam nuntium, ut hodie post nonam coram dicto inquisitore debeant personaliter  comparere.\n</19a01bdf-9cb1-428f-ae77-4ee1df98ba3d>\n<35fc0576-0102-48a7-97a0-2c46a972319b>\n\nDie octavo iunii.\nIacobus Rolanducii, capelle Sancte Cecilie, qui vendit carnes subtus arengheriam, cytatus comparuit coram dicto inquisitore et iuravit de veritate dicenda. Dixit suo sacramento quod audivit Saviabonam Gerardi Veneciani, que vendit mer\u00e7ariam subtus arengheriam, existente in dicto loco, die qua condempnati fuerunt Bompetrus et Iulianus, dicentem quod fratres erant homines diabolici, et essent digni portare penam quam portabant dicti Bompetrus et Iulianus, ita bene sicud ipsi Bompetrus et Iulianus; et predicta audivit ipse testis eo presente et presente donna Miglore.\nActum Bononie, in loco fratrum predicatorum, in domo officii inquisitionis, presentibus Nascinbene et Benincasa, nuntiis predictis.\n</35fc0576-0102-48a7-97a0-2c46a972319b>\n<7ff0adba-5125-43af-ac34-1756d8db5666>\n\nDomina Contessa, filia Ugolini, capelle Sancte Marie de Mascharella, sponte comparuit coram fratre Homobono vichario et iuravit de veritate dicenda. Suo sacramento dixit quod die, qua condempnati fuerunt Bonpetrus et Iulianus, dixit ipsa testis in detrationem sententie late contra Bompetrum: \"Quid faciunt illi, qui sunt de societate varorum, quare non vadunt ad  pallatium communis et non liberant ipsum Bompetrum?\", credens ipsa testis dictum Bompetrum fuisse de dicta societate.\nActum Bononie, in ecclesia Sancti Dominici, presentibus Matheo Gratiani becario et Benincasa nuntio, testibus.\n</7ff0adba-5125-43af-ac34-1756d8db5666>\n<d83ce078-4948-4cbf-930b-cb646f195d6f>\n\nMatheus, filius Iohamnis, cechus, capelle Sancti Egidii, comparuit coram dicto fratre Homobono et iuravit de veritate dicenda. Interrogatus si cognoscit aliquem hereticum vel hereticam, credentem vel fautorem hereticorum aut infamatum de crimine heresis vel male loquentem de fide chatolica, respondit quod audivit quendam nomine Ranfaldum, filium magistri Benvenuti, qui facit cultellos, capelle Sancti \u00c7eor\u00e7ii de Po\u00e7ale, dicentem et deridentem dictum testem, quando se signabat, et hoc pluries, et dicentem quod Deus non faciebat nasci frumentum, sed humor terre, et dicentem quod non credebat quod Deus venisset in beatam Virginem. Et predicta audivit ipse testis a dicto Ramfaldo a Paschate in antea pluries in statione dicti Ranfaldi in Foro Medii, presente et audiente dicto teste, et nescit si alii erant pr\u00e9sentes quia non poterat eos videre, tamen credit quod Pegolottus, discipulus dicti Ramfaldi, audire debuerit predicta. Item dixit dictus testis quod audivit magistrum Martinellum, magistrum de lignamine, capelle Sancti Egidii, pluries dicentem quod Deus non faciebat nasci frumentum, sed humor terre, et quod si quis  proiceret frumentum sub porticu non nasceretur. Item audivit dictum magistrum Martinellum dicentem quod Deus non faciebat nasci homines neque mulieres, sed alii homines et mulieres. Interrogatus in quo loco et quibus presentibus audivit dictum magistrum dicentem predicta, respondit sub porticu domus dicti magistri Martinelli, presente dicto teste et presentibus Iacobo, fratre de societate devotorum, qui moratur super posessione domini Francisci de Gatto iudicis, que est supra Sapinam. Et predicta dixit magister predictus a Paschate in antea, presentibus dictis testibus et audientibus. Et predicta non dixit, nec dicere omisit prece vel precio, hodio vel amore.\nActum Bononie, in ecclesia Sancti Dominici, presentibus fratre Anthonio Ferariensi et fratre Egidio de Galluciis, ordinis  predicatorum, testibus.\n(S.N.) Ego Guido Bontalenti, imperiali autoritate notarius, predicta scripsi.\n</d83ce078-4948-4cbf-930b-cb646f195d6f>\n<978a5160-8ad9-4e2d-b736-40f1b645f282>\n\nAnno Domini millesimo ducentesimo nonagesimo nono,  indicione duodecima, die octavo iunii predicto.\nIulianus, filius Iohamnis, capelle Sancte Marie Magdalene, conparuit sponte coram dicto inquisitore et iuravit ut supra. Dixit suo sacramento quod Bompetrus fuerat bonus homo et quod magnum pecatum et malum opus fiebat de eo. Promixit ut supra. Item dixit suo sacramento quod audivit Agnetem, sororem quondam Iuliani bursarii, dicentem quod fratres erant magis digni conburi quam ipse Iulianus, et quod iniusticia, magnum pecatum et malum opus erat factum de ipso Iuliano quia erat condempnatus. Et predicta audivit ab ea sub porticu dicte Agnetis, in capella Sancte Cecilie, die qua condempnatus fuit dictus Iulianus, presentibus multis, de nominibus quorum non recordatur. Item dicit quod audivit dici a pluribus de dicta contrata quod dicta Agnes sit heretica, et quod dixerit quod nurus sua erat gravida de una cavalia. Interrogatus a quibus audivit, respondit quod non recordatur. Item dixit quod dicta Agnes non vadit ad ecclesiam. Absolutus.\nActum Bononie, in ecclesia Sancti Dominici, presentibus dictis Milanino et Benincasa, testibus.\n</978a5160-8ad9-4e2d-b736-40f1b645f282>\n<79212b46-0d87-44b3-87f0-3a1f8f18d394>\n\nDie nono iunii.\nMagister Marchus, condam domini Alberti, syndicus et procurator dominarum conventus Sanctorum Cervasii et Protasii, ex instrumento scripto manu Blaxii Iohannis de Un\u00e7ola notarii, conparuit et presentavit se syndicario et procuratorio nomine dictarum dominarum et conventus coram dicto inquisitore, paratum obedire mandatis ipsius inquisitoris, supponens se iurisdictioni et foro officii inquisitionis, et omnia promittens facere que de iure debet.\nDictus inquisitor statuit terminum dicto syndico hodie et cras ante terciam faciendi suam defensionem et excusationem pro eo quod fuerunt inobedientes dicto inquisitori.\n</79212b46-0d87-44b3-87f0-3a1f8f18d394>\n<29795362-00d2-497c-ad68-15b9415ba429>\n\nDominus Zanus de Castello, scolaris Bononie in legibus, interrogatus suo sacramento si ad peticionem vel interogationem Bertholini Blaxii, ipse dixit et asseruit se audivisse magistrum Partem, dicentem et loquentem male de domino papa qui nunc est, scilicet quod non esset papa vel esse non potuisset vel aliquid simile, respondit quod non recordatur se audivisse dicta verba vel similia a dicto magistro Parte, nec dixit dicto Bertolino se audivisse dicta verba a dicto magistro Parte, et si dixit dicta verba dicto Bertolino dicit quod dixit truffando, ut placeret ei.\nDictus inquisitor statuit terminum dicto domino Zano cras post nonam ad meliorandum dictum suum.\n</29795362-00d2-497c-ad68-15b9415ba429>\n<8c71e082-a184-4143-b61f-bafa345a0b4d>\n\nBenincasa Martini nuntius retulit se citasse et personaliter precepisse ser Paulo Trintinello, Saviabone Gerardi et Zacharie filio \u00c7annis Bondi Balbi, hodie ut cras ante terciam quilibet eorum conpareant personaliter coram dicto inquisitore ad audiendum sentenciam, quam dictus inquisitor voluerit dare contra quemlibet eorum.\n</8c71e082-a184-4143-b61f-bafa345a0b4d>\n<53d5ad16-0c4e-4701-8423-8718ff0bb724>\n\nDie decimo mensis iunii.\nDominus frater Guido Vicentinus inquisitor predictus,  precepit personaliter dominis Chello Guidonis de Pixis et Donato Venture, fideiupsoribus Henrici de Lorena quod hinc ad terciam diem proxime venturam pr\u00e9sentent personam dicti Henrici, sub pena securitatis, quam fecerunt dicto inquisitori pro ipso Henrico.\nActum Bononie, in loco fratrum predicatorum, in domo officii inquisitionis, presentibus Alberto Carbonis notario dicti domini inquisitoris, et Milanino de Mediolano, testibus.\n</53d5ad16-0c4e-4701-8423-8718ff0bb724>\n<663e3c53-507f-454f-84ac-d4c145bfe838>\n\nBenincasa Martini nuntius retulit hodie se citasse et personaliter precepisse predictis domino Chello et Donato, ut hodie  conpareant coram dicto inquisitore.\n(S.N.) Ego Guido Bontalenti, imperiali autoritate notarius, predicta scripsi.\n</663e3c53-507f-454f-84ac-d4c145bfe838>\n<0d8740d3-aca7-4ea4-a705-ef745e26e69e>\n\nAnno Domini millesimo ducentesimo nonagesimo nono,  indicione duodecima, die decima iunii predicta.\nBonfante, filia Boniohamnis, capelle Sancti Benedicti,  conparuit et iuravit ut supra. Dixit suo sacramento quod ipsa  blasfemavit fratres quia fecerant conburi Bompetrum, et quod peccatum erat accipere pecuniam filiis dicti Bompetri. Promixit ut supra. Absoluta.\n</0d8740d3-aca7-4ea4-a705-ef745e26e69e>\n<c7b8f958-2b1e-4af0-93c9-36848ae2024f>\n\nDominus frater Guido Vicentinus inquisitor predictus, precepit personaliter domino Iacobino de Medicina, capelle Sancti Vitalis,  fideiupsori domini Pauli Trintinelli, ut patet instrumento scripto manu mey Guidonis Bontalenti notarii, quod debeat infra terminum statutum et asignatum in sententia lata per ipsum inquisitorem contra dictum ser Paulum, facere depositum penes Bruninum Blanchi Cose sive socios eius, vice et nomine dicti inquisitoris, sicud in dicta sententia continetur, intelligendo et specificando quod dictum depositum debet esse de ducentis libris imperialium, sive de sexcentis libris bononinorum; et hoc atendat et faciat dictus dominus Iacobinus, sub pena excomunicationis et sub pena securitatis et cautionis facte per ipsum dominum Iacobinum dicto inquisitori, vel procuret cum effectu quod dictus dominus Paulus servet et atendat predicta, faciendo dictum depositum penes predictos Bruninum vel socios, infra terminum assignatum in dicta sententia.\nActum Bononie, in sala superiori episcopatus Bononiensis, presentibus Alberto Carbonis notario, et Milanino de Mediolano, testibus.\n</c7b8f958-2b1e-4af0-93c9-36848ae2024f>\n<39b70d03-c9cb-454b-a902-04bcc18082ea>\n\nDie duodecima iunii.\nHec sunt instrumenta et iura, producta coram domino fratre Guidone Vicentino, inquisitore heretice pravitatis in civitate Bononie et provintia Lombardie ac marchia Ianuensi, per venerabilem virum dominum Bonifacium de Lauglano, procuratorem venerabilis viri domini Iordani Vetuli canonici Anagnini, et domini pape capellani, ad defensionem et pro defensione cuiusdam domus, site Bononie, in capella Sancti Andree de Ansaldis, quam dicit esse dicti domini Iordani et ad eum pertinere pleno iure.\n</39b70d03-c9cb-454b-a902-04bcc18082ea>\n<0f760ba2-fc3a-422b-95c1-a6354aa9dd38>\n\nIn primis, procuratorio nomine ipsius, produxit quoddam instrumentum emptionis dicte domus, factum in millesimo ducentesimo trigesimo octavo indicione undecima, die decimo mensis septembris exeuntis, sumptum ex autentico olim Raynerii Perusini de porta Nova, Bononie, autoritate imperiali notarii atque iudicis, et publicatum et transcriptum per manum Petri Nicholay de Guarcinis, publica imperiali autoritate notarii, sub anno Domini millesimo ducentesimo nonagesimo nono, pontificatus domini Bonifacii pape octavi anno quinto, indicione duodecima, mense madii, die sexto intrante.\n</0f760ba2-fc3a-422b-95c1-a6354aa9dd38>\n<43b2f68f-87c6-459b-b792-d1cc58957fd0>\n\nItem aliud instrumentum publicum, factum in millesimo ducentesimo septuagesimo septimo, indicione quinta, die secundo intrante augusto, per manum Luciani Useppi, imperiali autoritate notai ii, qualiter dominus Paulus quondam domini Iacobi de Roma, procurator ipsius domini Iordani, accepit tenutam et corporalem possessionem domus predicte.\n</43b2f68f-87c6-459b-b792-d1cc58957fd0>\n<9ed44657-a8a3-4845-994f-08b767550628>\n\nItem aliud instrumentum publicum, factum in millesimo ducentesimo septuagesimo septimo, indicione decima, die veneris, undecimo die intrante novembri, per manum Laurentii, filii Alberti Yscharii notarii, in quo continetur quod dominus Francischinus de Ducia fuit confessus possedidisse dictam domum nomine dicti domini Iordani.\n(S.N.) Ego Guido Bontalenti, imperiali autoritate et dicti domini inquisitoris notarius, predicta scripsi.\n</9ed44657-a8a3-4845-994f-08b767550628>\n<bd40dd79-49a2-4aa0-b872-a8617b244d05>\n\nAnno Domini millesimo ducentesimo nonagesimo nono, indicione duodecima, die duodecimo iunii predicto.\nItem aliud instrumentum publicum, factum in millesimo ducentesimo septuagesimo septimo, indicione septima, pontificatus domini Nicholay tercii anno primo, mense Septembris, die vigesima, per manum Facii dicti Lombardi civis Anagnini, notarii autoritate sancte matris Ecclesie, in quo continetur quod dictus dominus Iordanus constituit..  suum procuratorem ad locandum ad pensionem domum predictam.\n</bd40dd79-49a2-4aa0-b872-a8617b244d05>\n<bee063ff-2e2b-48b3-9957-428942044baa>\n\nItem tria instrumenta publica, facta in millesimo ducentesimo septuagesimo octavo, indictione sexta, videlicet duo ex eis facta die quinto decimo novembris, et aliud die sextodecimo novembris, per manum Dominici Mascheronis notarii, in quibus continetur qualiter dicta domus locata fuit ad pensionem per procuratorem ipsius domini Iordani.\n</bee063ff-2e2b-48b3-9957-428942044baa>\n<2ee83578-a3cf-4c67-95ea-e270d86c25f8>\n\nItem aliud instrumentum publicum, factum in millesimo ducentesimo nonagesimo nono, pontificatus domini Bonifacii pape octavi anno quinto, indicione duodecima, die sexto madii, per manum Petri Nicholay de Guarcinis publici notarii, in quo dictus dominus Iordanus constituit et fecit dictum dominum Bonifacium de Lauglano et alios plures suos procuratores.\n</2ee83578-a3cf-4c67-95ea-e270d86c25f8>\n<49e72428-07d2-4fd2-8d14-fb8c3acb75cb>\n\nDie terciodecimo iunii.\nDominus Bruninus domini Bianchi Cose fuit contentus et concessus se habuisse et recepisse a domino Paulo Trintinello  sexcentas libras bononinorum, in pecunia numerata in venetis grossis, vice et nomine fratris Guidonis Vicentini inquisitoris et officii inquisitionis, et hoc fuit in presentia dicti inquisitoris. Qui etiam inquisitor fuit contentus et confessus quod dictus dominus Paulus fecerat depositum de sexcentis libris bononinorum predictis, penes dictum dominum Bruninum, secundum quod ipse dominus Paulus tenebatur servare, ex tenore sentencie late per dictum inquisitorem contra dictum dominum Paulum, et ex tenore  precepti facti per dictum inquisitorem domino Iacobino de Medicina fideiupsori dicti domini Pauli, de faciendo depositum dicte quantitatis pecunie penes dictum dominum Bruninum. Qui inquisitor absolvit et liberavit dictum dominum Paulum et fideiupsores eius a dicto deposito faciendo et a solutione dicte pecunie quantitatis, quod dictum depositum et dictam quantitatem pecunie dictus dominus Bruninus constituit se habere pro dicto inquisitore, ut dictus inquisitor possit libere de dicto deposito facere ad sue libitum voluntatis, quandocumque et quocienscunque sibi placuerit. Qui etiam inquisitor, suo nomine et sucessorum eius in dicto officio et nomine officii inquisitionis, liberavit et absolvit, ut dictum est, dictum dominum Paulum et fideiupsores eius et heredes eorum ab omni et toto eo quod eis vel alteri eorum petere posset occasione dicti depositi faciendi.\nActum Bononie, in loco fratrum predicatorum, in domo officii inquisitionis, presentibus domino Rolando de Sabatinis, domino Munso de Sabatinis, domino Petro de Pappa\u00e7onibus, domino Naxino de Pappa\u00e7onibus, domino Iacobino de Medi\u00e7ina et Alberto Carbonis notario, testibus.\n</49e72428-07d2-4fd2-8d14-fb8c3acb75cb>\n<820154f9-308d-4e86-a980-e3b365e3ed45>\n\nDie quintodecimo iunii.\nIacobus, filius Bondominici de Palea, de capella Sancti Martini de Apoxa, iuravit et cetera. Et suo sacramento asseruit quod ore proprio maledixit dicto inquisitori et fratribus, et quod malum opus erat id quod factum fuit de Iuliano bursario per dictum inquisitorem, dicendo humiliter quod eum penitet de predictis et misericordiam petiit et cetera. Promittit stare mandatis et cetera ut supra. Qui inquisitor eum absolvit et cetera.\n(S.N.) Ego Guido Bontalenti, imperiali autoritate et dicti domini inquisitoris notarius, predicta scripsi.\n</820154f9-308d-4e86-a980-e3b365e3ed45>\n<ab7f586b-bddd-47fa-b343-4543b364c999>\n\nAnno Domini millesimo ducentesimo nonagesimo nono,  indicione duodecima, die quintadecima iunii predicta.\nBellus, filius quondam Ben\u00e7evennis de Sali\u00e7eto notarii, iuravit mandata sancte Romane Ecclesie et dicti inquisitoris et dicere veritatem, qui est de capella Sancti Martini de Apoxa. Sacramento suo dixit quod maledixit dicto inquisitori et fratribus ordinis predicatorum, dicendo etiam quod malum opus erat id quod factum fuit de Iuliano bursario per dictum inquisitorem, dicendo humiliter quod eum penitet de predictis, et misericordiam postulavit et cetera. Promittens stare mandatis sancte Romane Ecclesie et dicti inquisitoris et cetera et condempnationem solvere et cetera. Qui inquisitor eum absolvit ut supra.\n</ab7f586b-bddd-47fa-b343-4543b364c999>\n<d7c86b0a-0987-4b7e-91fd-5772bb9f6016>\n\nDomina Laurentia, uxor domini Dominici de Mesera\u00e7ano, capelle Sancti Senixii, conparuit et iuravit ut supra. Dixit suo sacramento dixisse verba in favorem Bonpetri, condempnati de heresi, et in detrimentum officii inquisitionis, dicendo: \"Si fuisset pauper non fecissent eum conburi\". Promixit ut supra. Absoluta.\n</d7c86b0a-0987-4b7e-91fd-5772bb9f6016>\n</8cdac833-7533-4726-9c2b-d2c2d3fdf7e0>\n<59df5a6a-4c68-437d-9da3-18c02460b025>\n<144249ec-119a-4964-8c36-081bbf949969>\n\nDomina Mina, uxor Yvani domini Zanelli de Regio, capelle Sancti Senixii, conparuit et iuravit ut supra. Dixit suo sacramento quod dixit verba in favorem Bompetri, condempnati de heresi, et in detrimentum officii inquisitionis, dicendo: \"Si fuisset pauper non fecissent eum conburi\". Promixit ut supra. Absoluta.\n</144249ec-119a-4964-8c36-081bbf949969>\n<98def6cf-5338-4dbe-ab40-41e9b241057f>\n\nDomina Algarda, uxor domini Bertholomei Venture, capelle predicte, conparuit et iuravit ut supra. Dixit suo sacramento quod dixit: \"Quare conburunt fratres Bonpetrum quia forte fuisset bonus homo?\". Promixit ut supra. Absoluta.\n</98def6cf-5338-4dbe-ab40-41e9b241057f>\n<2afb85b3-8518-4163-858d-e1bbbbcf9798>\n\nDomina Thomaxina, filia domini Iohamnis et uxor condam domini Iacobi Canonici, capelle Sancti Martini de Apoxa, conparuit\net iuravit ut supra. Dixit suo sacramento quod dixit verba in favorem dicti Bompetri, dicendo: \"Si fuisset pauper quod non fecissent eum conburi\". Promixit ut supra. Absoluta.\n</2afb85b3-8518-4163-858d-e1bbbbcf9798>\n<b0112ea3-c939-4619-ba63-4f96006b077f>\n\nDomina Iohamna, filia condam Cini de Vitreis, capelle Sancti Thome, conparuit et iuravit ut supra. Dixit suo sacramento dixisse quod Bompetrus habebat quandam sororem et quia noluit consentire inquisitori ideo fecit eum conburi et quod inquisitor erat antichristus, et multa verba in favorem dicti Bompetri. Promixit ut supra. Absoluta.\nActum Bononie, in ecclesia Sancti Dominici, presentibus Nascinbene Adelardi et Benincasa Martini, testibus.\n</b0112ea3-c939-4619-ba63-4f96006b077f>\n<b5b6fca8-5ab4-47af-86c4-4357fc4f3b39>\n\nDomina Ysabetta, filia Iohamnis, capelle Sancti Martini de Apaxa, conparuit et iuravit ut supra. Dixit suo sacramento quod ipsa dixit quod malum fuit conburere Bompetrum quia credebat ipsum fuisse bonum. Promixit ut supra. Absoluta.\n</b5b6fca8-5ab4-47af-86c4-4357fc4f3b39>\n<aa75614c-2423-4a20-9cf1-2f0c825485c5>\n\nBenvenuta, filia quondam Iohamnis, capelle Sancti Martini predicti, conparuit et iuravit ut supra. Dixit suo sacramento quod ipsa dixit quod malum fuit conburere Bompetrum et malum fuit conburere ossa Rosaflore. Promixit ut supra. Absoluta.\n</aa75614c-2423-4a20-9cf1-2f0c825485c5>\n<7544dd9e-7020-4bc8-bdd8-7504b023a4b9>\n\nFlore, filia Alteri, capelle Sancte Marie Magdalene, conparuit ut supra et iuravit. Dixit suo sacramento quod dixit: \"Malum haberent fratres quia conburunt ossa et hoc faciunt pro lucro\". Promixit ut supra. Absoluta.\n</7544dd9e-7020-4bc8-bdd8-7504b023a4b9>\n<240ab0f8-2f30-4afd-bf37-ab943ce8f687>\n\nSer Guido Ugolini, capelle Sancte Marie de Mascharella, conparuit coram dicto inquisitore et iuravit ut supra, et dixit in statione sua quod malum opus fiebat de Bonpetro, quando fuit condempnatus. Promixit ut supra. Absolutus.\n</240ab0f8-2f30-4afd-bf37-ab943ce8f687>\n<8e9226f4-36c1-4491-afb1-c556941fb290>\n\nDie sextodecimo iunii.\nBenincasa Martini nuntius retulit se, de mandato dicti inquisitoris, citasse et personaliter precepisse dompno Guidolino, monacho ecclesie Sancte Marie Montis Armati, Iohamni de  Bon\u00e7agnis et Petro Pelalalega, hodie ut hodie conpareant coram dicto inquisitore.\n(S.N.) Ego Guido Bontalenti, imperiali autoritate et dicti domini inquisitoris notarius, predicta scripsi.\n</8e9226f4-36c1-4491-afb1-c556941fb290>\n<48f3f4d3-fb4b-48f3-8720-56787fccb620>\n\nAnno Domini millesimo ducentesimo nonagesimo nono, indici one duodecima, die sextodecimo iunii predicto.\nPetrus Pelalalega, filius Mati, capelle Sancte Marie de  Turlionibus, cytatus conparuit coram dicto inquisitore et iuravit de veritate dicenda. Dixit suo sacramento quod cognoscit quendam, nomine dom Iacobum, monacum in monasterio Sancte Marie Montis Armati, qui est homo mundanus et vanus et non videtur curare de ecclesia et officio divino, et dicit quod vidit dictum don Iacobum, pluries in quadragesima, comedentem bis in die et dicentem quod homo non tenebatur ieiunare. Et predicta fuerunt in proxima quadragesima nuper elapsa, in domo dicti testis et pluribus aliis locis in dicta capella. Et de predictis possunt scire dominus Leo iudex, Iacobus de Barga\u00e7a, et Iacobus Dondedey notarius.\nHanc testificationem fecit in dicto loco fratrum predicatorum, Bononie, in domo officii inquisitionis, presentibus fratre  Iohachino Bononiensi et fratre Bertholomeo de strata Castillionis, ordinis predicatorum, testibus.\n</48f3f4d3-fb4b-48f3-8720-56787fccb620>\n<3a357c38-45c8-4b7f-972a-2b8c6986b5d1>\n\nDominus Francischus domini Nicholay de Marinis, capelle Sancti Martini de Apoxa, sponte conparuit coram dicto inquisitore et iuravit ut supra. Dixit verba in favorem Bompetri condempnati de heresi, scilicet quod malum erat non dare sibi corpus Christi. Promixit ut supra. Absolutus.\n</3a357c38-45c8-4b7f-972a-2b8c6986b5d1>\n<a672e98a-39ee-44b2-8215-4425923f1e50>\n\nFrater Petrus Zanchari, portarius, ordinis predicatorum, coram dicto inquisitore conparuit et dixit in verbo veritatis quod audivit Phylisinum condam Ardicionis de Librisi, dicentem, quando Bompetrus et Iulianus fuerunt condempnati, quod erat malum opus et magnum pecatum quod erant condempnati, quia dictus Bompetrus fuerat bonus homo et bonus civis et quod  petiveracorpus Christi et quod inquisitor et fratres magis essent conbut rendi quam dicti Bompetrus et Iulianus. Cum autem reprehenderetur de verbis istis, respondit ipse Phylisinus quod non curabat, nec timebat de inquisitore, nec de officio inquisitionis, quia inquisitor habebat istud officium inquisitionis iniuste, contra Deum, et quod emerat dictum officium inquisitionis in curia Romana pro duobus milibus florenis aureis, et quod ipse inquisitor  condempnaverat dictum Bompetrum pro pecunia, et multa dixit ipse Phylisinus in favorem dicti Bompetri et in preiudicium officii inquisitionis. Interrogatus de loco, tempore et presentibus, respondit quod predicta fuerunt in curia, iuxta portam fratrum predicatorum, et possunt esse octo dies vel circha, presentibus dicto teste et fratre Cambio portario, et pluribus aliis banitoribus et  tanburellis.\nActum in dicto loco, presentibus fratre Iacobino de Paradixo et dicto Milanino, testibus.\n</a672e98a-39ee-44b2-8215-4425923f1e50>\n<e43e599d-c758-4c10-a57a-cd6e682fc2a7>\n\nDie decimo septimo iunii.\nDomina Anthonia Henrigiptini Guidonis, capelle Sancti Michaelis de Foro Medii, conparuit coram dicto inquisitore et iuravit ut supra. Dixit suo sacramento, quando Bompetrus fuit condempnatus, quod erat magnum pecatum et malum opus. Promixit ut supra. Absoluta.\n</e43e599d-c758-4c10-a57a-cd6e682fc2a7>\n<7556f998-817e-47bb-80b9-6b3b622784ba>\n\nDomina Bertholomea, filia Petri, capelle Sancti Georgii, conparuit et iuravit ut supra. Dixit suo sacramento quod fuit detestata conbustionem ossuum Rosaflore et eciam illud quod factum fuit de Bompetro, quando fuit condempnatus, dicendo quod erat malum opus et pecatum, si petebat corpus Christi, vel si condempnabatur pro pecunia. Promixit ut supra. Absoluta.\n</7556f998-817e-47bb-80b9-6b3b622784ba>\n<298d66c4-8005-4f37-873e-da58345945c3>\n\nDomina Iacobina, filia Benedicti Speronis, capelle Sancti Georgii predicti, conparuit et iuravit ut supra. Dixit suo sacramento quod murmuravit de Bompetro, quando fuit condempnatus, quod erat malum opus si non merebatur penam illam. Promixit ut supra. Absoluta.\n</298d66c4-8005-4f37-873e-da58345945c3>\n<2f83e281-c9ee-4161-b05b-ada2de7d3937>\n\nPhylippa, filia domini Castelani de Buschittis, capelle Sancti Senixii, conparuit coram fratre Homobono, vichario domini inquisitoris, et iuravit ut supra. Dixit suo sacramento, quando Bompetrus fuit condempnatus, quod fratres faciebant homines hereticos, et quod non conburserunt Bonigrinum, usque quo habuit pecuniam. Promixit ut supra. Absoluta.\n</2f83e281-c9ee-4161-b05b-ada2de7d3937>\n<d2b1b890-85ce-48c6-bc41-4290bb4bd364>\n\nGuida, filia Yvani domini Zanelli, capelle Sancti Senixii, conparuit et iuravit ut supra. Dixit suo sacramento, quando Bompetrus fuit condempnatus, quod fratres conburebant bonos homines, quia petebat corpus Christi. Promixit ut supra.\n(S.N.) Ego Guido Bontalenti, imperiali autori tate et dicti domini inquisitoris notarius, predicta scripsi.\n</d2b1b890-85ce-48c6-bc41-4290bb4bd364>\n<a1e19af3-a55b-441d-83ab-7f11ee9efe72>\n\nAnno Domini millesimo ducentesimo nonagesimo nono,  indicione duodecima, die predicta decima septima iunii.\nDomina Bexia, uxor Rolandi bannitoris, capelle Sancti Senixii, conparuit et iuravit ut supra. Dixit suo sacramento, quando Bompetrus fuit condempnatus, quod pecatum fuit de uxore et filiis, et de ossis Rosaflore dixit: \"Quid est conburere ossa?\". Que promixit ut supra.\n</a1e19af3-a55b-441d-83ab-7f11ee9efe72>\n<5101b593-5184-4972-9ac1-ea9305804b71>\n\nDomina Laurentia, filia Grimerii et uxor Iohamnis, capelle Sancti Ypoliti, conparuit et iuravit ut supra. Dixit suo sacramento, quando fuit condempnatus Bompetrus: \"Quare non dant fratres corpus Christi Bompetro, gentes farixee?\", et de ossis Rosaflore dixit: \"Quomodo poterunt cognoscere eas?\". Promixit ut supra.\n</5101b593-5184-4972-9ac1-ea9305804b71>\n<d5473f82-5e51-4073-bd4c-dc219b365233>\n\nDomina Bonaventura, filia fratris Ardoyni de Bon\u00e7agnis et uxor fratris Donusdey, conparuit coram dicto fratre Homobono, vichario domini inquisitoris, et dixit suo sacramento quod die, qua condempnati fuerunt Bompetrus et Iulianus, audivit ipsa testis dominam Tixiam, filiam domine Gaxdie et filiam fratris Lambertini de Arientis, capelle Sancti Damiani, dicentem quod malum opus erat quod fiebat de predictis et magnum pecatum si est sicud dicitur, et credit ipsa testis quod dixerit quod inquisitor magis esset dignus conbustione quam predicti. Interrogata de tempore, loco et presentibus, respondit in ecclesia Sancti Dominici, presente ipsa teste et multis, de quibus non recordatur. Item dixit quod si inquisitor non deberet ire ad infernum ob aliam causam, iret ob istam causam.\nActum Bononie, in ecclesia Sancti Dominici, presentibus fratre Ugolino et fratre Phylippino sacrista, ordinis predicatorum, testibus.\n</d5473f82-5e51-4073-bd4c-dc219b365233>\n<9f89613a-d00f-4fe1-9ddd-e1772982097d>\n\nDie decimo octavo iunii.\nLapus Cultri nuntius predictus retulit se, de mandato dicti inquisitoris, citasse et non invenisse dompnum Iohamnem,  monacum monasterii Montis Armati, ut hodie conpareat coram dicto inquisitore.\n</9f89613a-d00f-4fe1-9ddd-e1772982097d>\n<157d974f-67b6-4725-91a7-e8ef24f0cf4d>\n\nDie decimonono iunii.\nLapus Cultri nuntius predictus retulit se citasse et personaliter precepisse magistro Oddoni fabro et Phylisino, filio Ardicionis de Libris, heri ut die heri conparere deberent coram dicto inquisitore.\n</157d974f-67b6-4725-91a7-e8ef24f0cf4d>\n<3cbec25d-a943-4bee-b81e-535f03c30f0a>\n\nDomina Maxina, filia domini Iacobi de Despersonatis et uxor Vescontis de Vescontibus, capelle Sancte Marie de Claviga, conparuit et iuravit ut supra. Dixit suo sacramento, quando condempnati fuerunt Bompetrus et Iulianus, dixit quod malum et peccatum erat et quod multi erant in religione qui magis erant digni. Promixit ut supra. Absoluta.\n</3cbec25d-a943-4bee-b81e-535f03c30f0a>\n<88f9afb5-02f3-462e-9e65-209fb34c8c13>\n\nDomina Francischa, filia domini Bertholomei de Pretis et uxor condam Branche de Buschittis, capelle Sancte Marie de Carariis, conparuit et iuravit ut supra. Dixit suo sacramento quod dixit: malum opus est, quod fiebat de Bonpetro et Iuliano, et de ossis Rosaflore dixit quod erat derisio conburere ossa. Promixit ut supra. Absoluta.\n</88f9afb5-02f3-462e-9e65-209fb34c8c13>\n<630b6c45-e125-4ddd-9f66-61fcdc4107da>\n\nPhylisinus quondam domini Ardicionis de Libris, capelle Sancte Marie de Bulgaris, citatus conparuit coram dicto inquisitore et iuravit mandata sancte Romane Ecclesie et dicti inquisitoris et dicere veritatem. Interrogatus si dixit quod Bompetrus fuerit bonus homo et quod fuerit pro pecunia condempnatus et quod inquisitor emerit officium inquisitionis pro pecunia in curia Romana, et quod fratres magis essent digni conburi quam Bompetrus et Iulianus, respondit ad omnia quod non recordatur, et si dixit aliquid petit misericordiam a dicto inquisitore.\nDictus inquisitor statuit terminum dicto Phylisino meliorandi dictum suum cras per totam diem, et dandi cautionem de centum libris bononinorum.\nActum Bononie, in cella inquisitoris, presentibus fratre  Homobono, Nasinbene Adelardi et Benincasa Martini, testibus.\n</630b6c45-e125-4ddd-9f66-61fcdc4107da>\n<80248754-d866-4b58-ae1f-6f431f2870be>\n\nMagister Oddo, filius Albertini Laxagnoli, faber, capelle Sancte Tede de Lambertaciis, citatus conparuit coram dicto inquisitore et iuravit mandata san e e Romane Ecclesie et dicti inquisitoris et dicere veritatem. Interrogatus si locutus fuit male de domino papa et cardinalibus, clericis et fratribus et specialiter de beato Petro martire, dicendo quod non erat sanctus\nnec esse poterat, et quod fratres fecerant eum santum per  baratariam, et huiusmodi verba. Interrogatus si dixit quod Bonpetrus fuerit bonus homo et quod fuerit iniuste condempnatus, respondit ad omnia quod non, et quod est accusatus iniuste et malo modo. Interrogatus si vult dare aliquos suspectos, respondit quod dat suspectum Albertum de Lanceis, et causam suspicionis habet occasione cuiusdam domus quam conduxit idem Albertus ad pensionem, et super qua domo idem magister Oddo diffinivit. Qui magister Oddo promisit non dicere contra officium inquisitionis, nec contra Ecclesiam Romanam et cetera, sub pena centum librarum bononinorum, tociens quociens contra fecerit persolvenda. Fideiupserunt et principaliter et in sollidum  obligaverunt pro dicto magistro Oddone et eius precibus: dominus Bitinus, filius fratris Guillielmi de Pan\u00e7onibus, capelle Sancti Syrri, Avoliverius, filius Lanfranchi, capelle Sancte Lucie strate Castillionis. Renuntiantes et cetera ut supra per ordinem.\nActum in dicto loco, presentibus dictis testibus.\n</80248754-d866-4b58-ae1f-6f431f2870be>\n<0c6bbab9-5349-4d2a-a355-c43cd4c9800f>\n\nFrater Cambius, filius condam La\u00e7ari, portarius, ordinis predicatorum, conparuit coram dicto inquisitore et dixit in verbo veritatis quod audivit Phylisinum, condam Ardicionis de Libris, dicentem quod Bompetrus burisarius, qui fuit condempnatus pro crimine heresis, fuerat bonus homo et fuerat condempnatus iniuste, et malum opus et magnum pecatum fuerat factum de eo, et quod fratres et inquisitor magis fuissent digni conbustione quam ipse Bompetrus, sicud ipse credebat, et quod inquisitor emerat officium inquisitionis in curia Romana pro pecunia. Interrogatus de loco, tempore et presentibus, respondit quod predicta fuerunt in curia fratrum predicatorum, ante portam, de presenti mense, de die non recordatur; presentibus fratre Petro portario, ordinis predicatorum, et bannitoribus et aliis secularibus, de nominibus quorum non recordatur. Item audivit dictus testis dictum Phylisinum in dicto loco dicentem cuidam, qui erat ibi testis: \"Tu bene scis ista, quia alias a te hec audivi\".\nActum Bononie, in loco fratrum predicatorum, in domo officii inquisitionis, presentibus Alberto Carbonis notario et  Nascinbene Adelardi nuntio, testibus.\n</0c6bbab9-5349-4d2a-a355-c43cd4c9800f>\n<72d7ccb4-85a9-4364-89a7-3684a4de37c3>\n\nDomina Cicilia, filia domini Iacobi Berardi et uxor Mini de Argelata, iuravit coram dicto fratre Homobono, vichario dicti domini inquisitoris, ut supra. Dixit suo sacramento quod malum opus fuit et magnum pecatum quod factum fuit de Bompetro, et de ossis dixit: \"Que stulticia est conburere ossa\", et de Bonigrino dixit quod fratres acceperant ei pecuniam. Et promixit ut supra. Absoluta.\n</72d7ccb4-85a9-4364-89a7-3684a4de37c3>\n<bdc05974-9224-4717-b08d-edc8c44c2da1>\n\nMaria, filia domini Petri Pi\u00e7oli de Ar\u00e7elata, iuravit ut supra. Dixit suo sacramento, quando conbusta fuerunt ossa Rosaflore: \"Quid prodest conburere ossa?\", et de Bompetro dixit quod magnum pecatum fuit. Et promixit ut supra. Absoluta.\n</bdc05974-9224-4717-b08d-edc8c44c2da1>\n<e508928d-2fc4-4737-8620-b24ac3884722>\n\nAnthonia, filia Bertholomei Scardovelle, capelle Sancte Marie Maioris, iuravit ut supra. Dixit suo sacramento, quando conbusta fuerunt ossa quondam Rosaflore, quod malum opus fuit conburere ossa et quod malum erat et magnum pecatum conburere Bonpetrum et Iulianum. Promixit ut supra. Absoluta.\n</e508928d-2fc4-4737-8620-b24ac3884722>\n<1308a7d7-1620-4716-9b4d-a58198c84688>\n\nDomina Rolduldina, filia condam Leonardi et uxor Rolandi, capelle Sancte Marie predicte, iuravit ut supra. Dixit suo sacramento quod malum fuit conburere ossa Rosaflore, et quod malum fuit conburere Bompetrum, et quod blasfemavit fratres quia fecerant conburi predictum. Promixit ut supra. Absoluta.\nActum Bononie, in domo dicti domini Petri de Ar\u00e7elata, presentibus fratre Thoma de Cena, ordinis predicatorum, et  Benicasa Martini, testibus.\n</1308a7d7-1620-4716-9b4d-a58198c84688>\n<d6d91c9e-e929-4429-bbe0-62d87f57abf0>\n\nDomina Bertholomea, uxor domini Petri de Ar\u00e7elata, iuravit ut supra. Dixit suo sacramento quod magnum pecatum fuit  conburere Bompetrum quia fuerat bonus homo. Promixit ut supra. Absoluta.\n</d6d91c9e-e929-4429-bbe0-62d87f57abf0>\n<42dab756-d684-4b43-808a-37fd25d4bc96>\n\nDominus Petrus Mussolinus de Ar\u00e7elata, iuravit ut supra. Dixit quod malum fuit et pecatum conburere Bompetrum quia fuerat bonus homo. Promixit ut supra. Absolutus.\nActum in domo dicti Petri, presentibus dictis testibus.\n(S.N.) Ego Guido Bontalenti, imperiali autoritate et dicti domini inquisitoris notarius, predicta scripsi.\n</42dab756-d684-4b43-808a-37fd25d4bc96>\n<b0d76ad7-b695-4a17-95d6-a2534601a349>\n\nAnno Domini millesimo ducentesimo nonagesimo nono, indictione duodecima, die decimo nono iunii predicto.\nDomina Garda, filia Bertholini de Ar\u00e7elata, et uxor Rodulfi Milani, capelle Sancte Marie de Baroncella, conparuit et iuravit ut supra. Dixit suo sacramento, quando fuerunt conbusta ossa Rosaflore, quod malum erat et truffa conburere ossa. Promixit ut supra. Absoluta.\n</b0d76ad7-b695-4a17-95d6-a2534601a349>\n<f41b79e8-fc24-4f28-b9ff-63dd611768ca>\n\nIohamna, filia \u00c7anini de Regio, capelle Sancte  Marie predicte, iuravit ut supra, et dixit verba que dixit dicta domina Garda. Promixit ut supra. Absoluta.\n</f41b79e8-fc24-4f28-b9ff-63dd611768ca>\n<7ca91342-7404-452f-9456-f434e6d1c0f6>\n\nDomina Beatrixia, uxor Martini stra\u00e7aroli, capelle Sancti Damiani, conparuit et iuravit ut supra. Dixit suo sacramento, quando Bompetrus fuit condempnatus, quod malum fuit et  pecatum eum conburere. Promixit ut supra. Absoluta.\n</7ca91342-7404-452f-9456-f434e6d1c0f6>\n<92e270ba-485f-48cf-b10c-f173f2941f3c>\n\nBona, filia Iacomelli et uxor Alberti, capelle Sancte Marie de Mascharella, conparuit et iuravit ut supra. Dixit suo sacramento quod fratres male faciebant quod iudicabant Bompetrum, quia petebat corpus Christi, et dicebat: \"Cum multa bona dicerentur de Bompetro, quare ergo faciunt fratres istud?\". Promixit ut supra. Absoluta.\n</92e270ba-485f-48cf-b10c-f173f2941f3c>\n<a3dd7a0d-5691-4bb5-889b-30edbac5a8a6>\n\nMaria Ysnardi et uxor Petri, capelle predicte, iuravit ut supra. Dixit suo sacramento, quando fuit condempnatus Bompetrus, pueris: \"Ite ad destruendum canevellam\". Promixit ut supra. Absoluta.\n</a3dd7a0d-5691-4bb5-889b-30edbac5a8a6>\n<5217c982-294c-40b6-ad1f-975457f154e5>\n\nBonafante, filia Stephani, capelle Sancti Stephani, iuravit ut supra. Dixit, detrahendo officio inquisitionis, quod malum fuit de Bompetro, et quod sibi videbatur truffa de ossis Rosa Flore. Promixit ut supra. Absoluta.\n</5217c982-294c-40b6-ad1f-975457f154e5>\n<ec542c74-5827-41a7-8de8-0488ed7a33f1>\n\nDie vigesimo iunii.\nPalmeria, filia Laurentii Guatironis, capelle Sancti Nicholay de Albaris, conparuit et iuravit ut supra. Dixit quod malum erat et pecatum quod fiebat de Bompetro et quod condempnabatur pro pecunia, et blasfemavit fratres et quod accipiebant pecuniam filiis Bompetri. Promixit ut supra. Absoluta.\n</ec542c74-5827-41a7-8de8-0488ed7a33f1>\n<491448ac-3b4b-4907-90be-cd62d4ca93f1>\n\nPhylisinus, filius condam domini Ardicionis de Libris, capelle Sancte Marie de Bulgaris, constitutus coram dicto domino fratre Guidone Vicentino inquisitore, dixit suo sacramento quod illa verba, de quibus dictus inquisitor interogavit eum, scilicet quod inquisitor emerat officium inquisitionis in curia Romana pro duobus milibus  florenis aureis, et quod de Bompetro, qui fuit condempnatus pro crimine heresis, erat factum malum opus et magnum pecatum, quia petiverat corpus Christi et quod fuerat bonus homo. Promixit ut supra, sub pena centum librarum bononinorum, quam incurrat tociens quociens contra faceret et cetera, et que possit sibi auferri pro comissis. Qui inquisitor precepit ei quod non vadat bibendo per tabernas et quod non ludat ad a\u00e7ardum, et dimittat malas societates.\nActum Bononie, in loco fratrum predicatorum, in domo officii inquisitionis, presentibus fratre Alberto de Ca\u00e7ittis, dicti ordinis, domino Iacobino de Doctis, domino Iacobo de  Vescontibus, Rambaldu\u00e7io de Gardinis et domino Gregorio de  Maltaglata, testibus vocatis. Qui inquisitor eum absolvit ab  excomunicatione.\n</491448ac-3b4b-4907-90be-cd62d4ca93f1>\n<6236f5c8-b113-495d-ac4c-d163b189d602>\n\nDie vigesimo primo iunii.\nUgolinus, filius Doticlerii, mulnarius, capelle Sancti Benedicti burgi Galerie, conparuit et iuravit ut supra. Dixit suo sacramento quod malum erat quod fiebat de Bompetro, et blasfemavit fratres. Promixit ut supra. Absolutus.\nActum in dicta cella, presentibus domino Henrico de Lorena, Dominighino, famulo dicti inquisitoris, testibus.\n</6236f5c8-b113-495d-ac4c-d163b189d602>\n<be709309-227a-4d51-b67f-ab9c9d8aa926>\n\nDie vigesimo secundo iunii.\nBona, uxor Donati, capelle Sancti Iosep, conparuit et iuravit ut supra. Dixit de ossis quondam Rosaflore quod malum erat et truffa. Promixit ut supra. Absoluta.\n</be709309-227a-4d51-b67f-ab9c9d8aa926>\n<0346813f-7724-4bdf-a20f-1092976d31ab>\n\nMina, uxor Petri becharii, capelle predicte, conparuit et iuravit ut supra. Dixit, cum conburerentur ossa Rosaflore: \"O domina Rosaflore, nichil nocet vobis\", et quod nichil proderat fratribus, et quod fratres male faciebant quia non recipiebant Bompetrum. Promixit ut supra. Absoluta.\n(S.N.) Ego Guido Bontalenti, imperiali autoritate notarius et dicti domini inquisitoris, predicta scripsi.\n</0346813f-7724-4bdf-a20f-1092976d31ab>\n<1a54a75c-c4ad-4b02-ba8f-e8ef8a4f182f>\n\nAnno Domini millesimo ducentesimo nonagesimo nono,  indicione duodecima, die predicta vigesima secumda iunii.\nDomina Lucia, filia domini Iohamnis de Mugio, capelle Sanco Laurentii porte Steri, conparuit et iuravit ut supra, et dixit suti sacramento dixisse quod fratres debebant dimitere facere personas quid volebant, et detrassit officio inquisitionis. Promixit ut supra. Absoluta.\n</1a54a75c-c4ad-4b02-ba8f-e8ef8a4f182f>\n<a1731adf-ff5c-4288-9810-0069dd8c2f83>\n\nDomina Adelaxia, filia Iohamnis de \u00c7apolino, capelle Sancti Cervasii, conparuit et iuravit ut supra. Dixit dixisse suo sacramento quod stulticia erat conburere ossa, quando ossa Rosaflore  conbusta fuerunt. Promixit ut supra. Absoluta.\n</a1731adf-ff5c-4288-9810-0069dd8c2f83>\n<43044743-7ff4-4f33-bb64-5950d297e29e>\n\nInghibtruda, filia Petri\u00e7oli, capelle Sancti Laurentii porte Steri, conparuit et iuravit ut supra, et dixit suo sacramento quod sibi videbatur malum opus conburere Bompetrum. Promixit ut supra. Absoluta.\n</43044743-7ff4-4f33-bb64-5950d297e29e>\n<7d532540-f497-4046-b0bf-5f20a795253f>\n\nDomina Bolnixia, uxor Martini Bagnarole, capelle Sancti Senixii, conparuit coram fratre Homobono, vichario inquisitoris predicto, et iuravit ut supra. Dixit suo sacramento quod, quando Bompetrus condempnatus fuit, quod ipse Bompetrus fuerat bonus homo et quod magnum pecatum erat de eo factum, et detrassit sententie inquisitoris. Promixit ut supra. Absoluta.\n</7d532540-f497-4046-b0bf-5f20a795253f>\n<f190aa04-9253-4f0a-98e4-d9396f2ccc70>\n\nDomina Benvenuta, soror dicte domine Bolnixie, capelle predicte, iuravit ut supra. Dixit suo sacramento dixisse, quando Bompetrus fuit condempnatus, quod malum et pecatum factum fuerat de eo, et de ossis quondam Rosaflore quod truffe et derisiones sibi videbantur. Promixit ut supra. Absoluta.\n</f190aa04-9253-4f0a-98e4-d9396f2ccc70>\n<360317a9-218b-45f2-9640-43ddb05f4039>\n\nDomina..  mater predictarum, conparuit et iuravit ut supra. Dixit suo sacramento dixisse, quando Bompetrus extitit condempnatus, quod bonus homo fuerat et quod magnum pecatum sibi videbatur, et de ossis predictis dixit similia verba predictis. Promixit ut supra. Absoluta.\nActum Bononie, in domo dicte domine Bolnixie, sive dicti Martini eius viri, presentibus fratre Dominico Gosio, ordinis predicatorum, et dicto Martino, testibus.\n   \n</360317a9-218b-45f2-9640-43ddb05f4039>\n</59df5a6a-4c68-437d-9da3-18c02460b025>\n<24f44624-9b35-42e3-8797-d7c7825394b2>\n<330f1e7c-100e-4cd1-8b4d-72c4397cdd38>\n\nDominus Iohamnes condam Lambordini de terra Butrii notarius, testis citatus, in iudicio conparuit  coram dicto domino inquisitore et iuravit mandata sancte Romane Ecclesie et dicti inquisitoris ac dicere veritatem. Interrogatus, dixit suo sacramento quod bene audivit dici ab Andrea Bernardini Venture, tunc capitaneus Sancti Martini in Ar\u00e7ele, Bononiensis diocesis, quod duo fratres predicatores fuerunt capti et detempti in villa Sancti Martini predicti, et violentia fuit eis illata et iniuria, et dixit ipse testis quod tunc temporis erat notarius dicti Andree capitanei, et ipse testis quod tunc non erat presens, quando fuerunt predicta, sed eodem die venit ad Sanctum Martinum et predicta audivit a dicto Andrea capitaneo. Interrogatus de personis et hominibus, qui tunc erant in Sancto Martino ad laborandum sive ad custodiam dicte terre, et de massariis terrarum, respondit quod  massarius in terra Butrii erat Cambiolus Iohanini Ugolocti, qui tunc non erat presens; in terra Vetrane erat massarius, ut credit, Zolus de \u00c7uffolis; in terra Sancti Martini erat massarius Fallinus fabri. Et dixit quod ad faciendum fossatum in dicta terra tunc erant duo comunitates, videlicet terre Sancti Martini et Vetrane; ad custodiam vero terre et fortilicie Sancti Martini erant comunia et homines terrarum Butrii, Flessi, Vetrane, Marani, et Vigursii, ut credit, Centi de Butrio. Interrogatus de nominibus hominum qui tunc erant ad laborerium dicte terre et ad custodiam dicte terre, respondit quod Iohannes Cuffoli notarius  1, de Vetrana, erat ibi presens ad custodiam, eques, et Bonerinus de Burbuglis et quidam eius frater, nomen cuius ignorat, omnes de Vetrana; de terra vero Butrii stabant et stare debebant ad custodiam dicte terre Sancti Martini: eques Dominicus Bertolotti de Guidoctis, Iohamnes Petroboni, Bennus \u00c7agni de Agustis, Petrus Ugolini Agusti, Iohanellus Ugolini Ronchatii, Ugolinus Tibertini; de terra Sancti Martini sunt infrascripti homines: Domineghellus Ferarexe,  Guillielmus Alberti, Bricius A\u00e7\u00e7onis, Francischinus tabernarius, Petrus Gerardi Pincii, qui fuit de Butrio, Petrus Valerius, et quidam alii, de nominibus quorum non recordatur.\nActa sunt hec Bononie, in camara habitationis dicti inquisitoris, presentibus Alberto Carbonis notario et Benincasa Martini, testibus.\n(S.N.) Ego Guido Bontalenti, imperiali autoritate et dicti domini inquisitoris notarius, predicta scripsi.\n</330f1e7c-100e-4cd1-8b4d-72c4397cdd38>\n<08af5bf8-ff1a-4fc3-b731-310ab0f5983f>\n\nAnno Domini millesimo ducentesimo nonagesimo nono,  indicione duodecima, die predicta vigesima secunda iunii.\nDominus frater Guido Vicentinus inquisitor predictus,  precepit dicto domino Iohamni Lambordini notario, sub pena  excomunicationis et prestiti sacramenti, quod debeat sibi presentare illas scriptas quas fecit de hominibus et nominibus hominum qui tunc erant ad custodiam Sancti Martini, tempore capitanarie dicti Andree, hinc ad diem sabati. XXVII. iunii proxime venturi, et debeat investigare, bona fide, sine fraude, de nominibus hominum qui tunc temporis intulerunt violentiam et iniuriam dicto inquisitori et sociis eius.\n</08af5bf8-ff1a-4fc3-b731-310ab0f5983f>\n<32180662-e919-4aab-8a67-e805965a1015>\n\nDomineghellus Ferarexe, Albertus eius frater, Bonfiglolus eorum frater, Francischus tabernarius, Tranchedinus Ugonis Sachi, Ugolinus frater dicti Tranchedini, Petrus filius Tranchedini, Paulus La\u00e7arine, frater Stephanus Fallinus, Cabriel eius frater, Iacobus de Nu\u00e7e, Petrus Pin\u00e7us, Cal\u00e7inus eius frater, Sandolus eorum frater: omnes predicti de Sancto Martino in Ar\u00e7ele; Iohamnes \u00c7uffolus, Iohamnes Perinus de Boateriis, de terra Vetrane, et Iohannes Lambordini de terra Butrii: omnes predicti moniti fuerunt, citati et requisiti pro primo, secundo et tercio termino peremptorie per Benincasam Martini Gaglardi nuntium dicti domini inquisitoris, ex parte dicti domini inquisitoris, die dominico vigesimo primo iunii, ut die lune sequenti pro primo termino asignato, die martis vigesimo tercio pro secundo termino, et die merchurii vigesimo quarto iunii pr\u00f2 tercio et peremptorie, ad quartam diem venturam proxime, coram dicto inquisitore conparere deberent in loco beati Dominici, sub pena excomunicationis et sub pena quinquegimta librarum bononinorum pro qualibet ipsorum, ut hec omnia retulit dictus Benincasa fecisse, exequendo etiam formam literarum domini inquisitoris predicti.\n</32180662-e919-4aab-8a67-e805965a1015>\n<c45d499e-28eb-459e-ba0d-9172d97856e5>\n\nDie vigesimo tercio iunii.\nPetrus de Pin\u00e7is, de terra Sancti Martini in Argele, citatus conparuit coram dicto inquisitore et iuravit mandata sancte Romane Ecclesie et dicti inquisitoris et dicere veritatem. Interrogatus si fuit presens in terra Sancti Martini, tempore quo Andreas Bernardini erat capitaneus in dicta terra per homines de dicta terra et de illa contrata, et si ipse testis fecit aliquam violentiam et iniuriam dicto inquisitori, vel si aliquid scit de illis, qui fecerint dictam iniuriam et violentiam, respondit quod de predictis nichil scit, nec presens fuit, nec erat quando fuerunt predicta. Audivit tamen quod predictam iniuriam fecerunt Rolandinus Petroboni, Guillielmus Basalonus, de terra Sancti Martini predicti. Et dixit quod Francischinus tabernarius de dicta terra debet scire veritatem de predictis, et aliud nescit de predictis.\nActum Bononie, in dicta cella, presentibus Benincasa Martini et Oliverio de Feraria, testibus.\n</c45d499e-28eb-459e-ba0d-9172d97856e5>\n<c55696b7-8f64-4942-b09e-789ec691cf59>\n\nDomina Bona, uxor Dominici, capelle Sancti Andree de  Platixiis, conparuit et iuravit ut supra. Et dixit quod detraxit sententie late contra Rosaflore, dicendo: \"Qualis heresis est ista?\".  Promixit ut supra. Absoluta.\n</c55696b7-8f64-4942-b09e-789ec691cf59>\n<c83fd364-9954-4a88-b29e-8ccea4d03943>\n\nDomina Thomaxina, filia domini Bertholomei de Principibus, capelle Sancti Thome Strate Maioris, conparuit et iuravit ut supra. Dixit, quando Bompetrus et Iulianus fuerunt condempnati, quod fratres faciebant causa accipiendi bona sua dicto Bompetro, et quod pecatum erat non dare sibi corpus Christi. Promixit ut supra. Absoluta.\n</c83fd364-9954-4a88-b29e-8ccea4d03943>\n<8e358b89-e87b-43bb-b56b-8d14e6a8094f>\n\nDomina Agnes, filia Petri de Musolinis, capelle Sancti Thome predicti, conparuit et iuravit ut supra. Dixit, quando Bompetrus fuit condempnatus, dixisse quod fratres volunt omnia. Promixit ut supra. Absoluta.\n</8e358b89-e87b-43bb-b56b-8d14e6a8094f>\n<7fa40ee4-4883-4da0-8909-10b426aaf645>\n\nRaynerius Bondi, capelle Sancti Archangeli, conparuit et iuravit ut supra. Dixit, quando Bompetrus fuit condempnatus, quod murmuravit et dixit quod malum opus erat et pecatum erat quia non dabant sibi corpus Christi. Promixit ut supra. Absolutus.\n(S.N.) Ego Guido Bontalenti, imperiali autoritate et dicti domini inquisitoris notarius, predicta scripsi.\n</7fa40ee4-4883-4da0-8909-10b426aaf645>\n<f846ab54-e3d7-428c-8c72-d8c1cf7e04e3>\n\nAnno Domini millesimo ducentesimo nonagesimo nono,  indicione duodecima, die predicta vigesimatercia iunii.\nCoram vobis domino fratre Guidone Vicentino, inquisitore heretice pravitatis, petit dominus Pantaleo quondam domini  Michaelis, procurator domini Iordani Vetuli canonici Ananie, procuratorio nomine pro eo, quod vobis placeat revocare et revocari facere processum seu tenutam, quam fecistis seu fieri fecistis per dominum Becchum domini Ugolini, procuratorem officii inquisitionis, de una domo posita Bononie, in capella Sancti Andree de Ansaldis, iuxta dictam ecclesiam et iuxta gua\u00e7atorium et iuxta viam publicam, tanquam de bonis dominorum..  de Columpna. Cum dicta domus sit et fuerit longo tempore iure dominii et proprietatis dicti domini Iordani, sicud patet per publica instrumenta per me producta coram vobis et etiam producta per dominum Bonifacium de Lognano canonicum Bononiensem, procuratorem dicti domini Iordani.\nDictus inquisitor statuit terminum dicto domino Pantaleoni usque ad diem sabati proxime venturi, ut compareat coram eo ad audiendum quidquid ei dictus inquisitor dicere vult.\nActum Bononie, in cella dicti inquisitoris, sita in loco fratrum predicatorum, presentibus dicto domino Becho et dicto Oliverio, testibus.\n</f846ab54-e3d7-428c-8c72-d8c1cf7e04e3>\n<9e95ec06-87e5-43bb-9795-fd0d6114c124>\n\nDie vigesimo quarto iunii.\nDominus Borghexanus Cambii, capelle Sancte Marie Maioris, conparuit coram dicto inquisitore et iuravit ut supra. Dixit suo sacramento quod, quando fuerunt condempnati Bompetrus et Iulianus, ipse testis dixit quod malum opus fuit et pecatum quia non recipiebant dictum Bompetrum. Promixit ut supra. Absolutus.\n</9e95ec06-87e5-43bb-9795-fd0d6114c124>\n<99220bcd-50bc-46bc-a2aa-f14133b03567>\n\nDomina Richeldina, filia Iacobini de Stipa, capelle Sancti Martini de Aposa, conparuit et iuravit ut supra. Dixit quod blasfemavit fratres, et quod fratres non faciebant conburi Bompetrum, nisi ut reciperent ei pecuniam, et quod stulticia erat facere conburi ossa. Promixit ut supra. Absoluta.\n</99220bcd-50bc-46bc-a2aa-f14133b03567>\n<4485c5d4-7bb1-45ee-8751-e9f5c5999094>\n\nDomina Malgarita, filia Bonisegne et uxor Thomacis de Flesso, capelle Sancti Leonardi, conparuit et iuravit ut supra. Dixit quod blasfemavit fratres qui fecerunt conburi ossa, et quod heresis veniebat a fratribus. Promixit ut supra. Absoluta.\n</4485c5d4-7bb1-45ee-8751-e9f5c5999094>\n<90a318af-8ecf-4240-94b4-8e73dcd01ed5>\n\nIohamna, filia Iohamnis, capelle Sancti Georgii, dixit quod Deus poneret fratres in malo anno, quia conburi fecerunt Bompetrum, qui petebat corpus Christi. Promixit ut supra. Absoluta.\n</90a318af-8ecf-4240-94b4-8e73dcd01ed5>\n<ed62e7c8-fd5d-4774-a42c-02e5f59ced0e>\n\nDomina Magdale, uxor Magnani de Stipa, capelle Sancti Martini de Apoxa, conparuit et iuravit ut supra. Dixit quod blasfemavit fratres quia fecerunt conburi Bompetrum et tunc libenter voluisset quod habuissent infortunium. Promixit ut supra. Absoluta.\n</ed62e7c8-fd5d-4774-a42c-02e5f59ced0e>\n<c57b8717-57df-4b46-aa2e-9eb4d4f888db>\n\nDomina Bitina, uxor Vinasai de Vescontibus, capelle Sancte Marie de Claviga, conparuit et iuravit ut supra. Dixit quod blasfemavit fratres quia fecerant conburi Bompetrum et dixit quod malum opus fuit, et dixit quod stulticia erat conburere ossa. Promixit ut supra. Absoluta.\n</c57b8717-57df-4b46-aa2e-9eb4d4f888db>\n<794a66fc-7a62-4404-97fd-d7ce11089ff9>\n\nDomina Berta, filia Iohamnis, capelle Sancte Marie Maioris, conparuit et iuravit ut supra. Dixit quod fratres debebant recipere Bompetrum, quando fecerunt conburi Bompetrum. Promixit ut supra. Absoluta.\n</794a66fc-7a62-4404-97fd-d7ce11089ff9>\n<1c46b21d-0187-484a-a320-e394f47ed811>\n\nSoror Bona, filia Iohamnis, capelle Sancti Iosep, conparuit et iuravit ut supra. Dixit quod fratres erant deteriores quam canes, quia fecerunt conburi Bompetrum, et blasfemavit fratres. Promixit ut supra. Absoluta.\n</1c46b21d-0187-484a-a320-e394f47ed811>\n<5a690b8d-5e0c-42b0-9066-31b74e52830e>\n\nDie vigesimo quinto iunii.\nSaldolus, filius Gerardi Pin\u00e7i, qui moratur in terra Sancti Martini in Ar\u00e7ele, cytatus conparuit coram dicto inquisitore et iuravit mandata sancte Romane Ecclesie et dicti inquisitoris et dicere veritatem. Interrogatus si fuit presens et culpabilis, quando dictus inquisitor fuit captus et detemptus in terra Sancti Martini per homines de illa contrata vel si cognoscit aliquos qui fuerint culpabiles in dicto facto, respondit ad omnia quod nichil sit de predictis, nec scivit, nisi a dominica, die citra nuper elapsa, postquam fuit citatus, nec fuit culpabilis de predictis.\nActum Bononie, in cella dicti inquisitoris, presentibus domino Cosa de Suneis iudice et Benincasa nuntio, testibus.\n(S.N.) Ego Guido Bontalenti, imperiali autoritate et dicti domini inquisitoris notarius, predicta scripsi.\n</5a690b8d-5e0c-42b0-9066-31b74e52830e>\n<d0a715f1-07b8-40ff-b7b6-cb108eb2dbc8>\n\nAnno Domini millesimo ducentesimo nonagesimo nono, indictione duodecima, die predicta vigesima quinta iunii.\nBonfiglolus, quondam Bolnixii Ferarixii, de terra Sancti Martini in Argele, citatus conparuit coram dicto inquisitore et iuravit mandata sancte Ecclesie Romane et dicti inquisitoris ac dicere veritatem. Interrogatus si fuit presens et culpabilis, quando dictus inquisitor fuit captus et detemptus in terra Sancti Martini per homines de illa contrata, tempore quo Andreas condam Bernardini notarius erat capitaneus dicte terre, respondit quod bene erat presens in terra, in laborerio quod fiebat circha fossatum Sancti Martini et erant tunc pr\u00e9sentes ad dictum laborerium  faciendum homines de terra Sancti Martini, de terra Butrii, Gallixani et Vetrane, et bene vidit quando predicti homines in magna multitudine exiverunt de laborerio, et audivit dictus testis ab eis quod ibant ad quendam fratrem et ad charettam suam, et nesciebat ipse testis quod esset inquisitor. Et dicit quod non recessit de laborerio ipse testis, nec fecit aliquam violentiam dicto fratri sive inquisitori. Interrogatus de hominibus et nominibus hominum, qui exiverunt de laborerio et iverunt ad capiendum et detinendum dictum fratrem sive inquisitorem et socios eius et  carettam, respondit quod nescit nomina eorum, quia dicti homines qui iverunt ad capiendum dictum fratrem erant de terra Vetrane, et nescit aliud de predictis.\nActum Bononie, in cella dicti inquisitoris, presentibus fratre Bertholino de ordine predicatorum, et Nascinbene nuntio dicti inquisitoris, testibus.\n</d0a715f1-07b8-40ff-b7b6-cb108eb2dbc8>\n<080527aa-e7ea-4a32-9723-80870d336497>\n\nDominus Iohamnes quondam Albertini \u00c7uffoli de Vetrana notarius, citatus conparuit et iuravit mandata sancte Romane Ecclesie et dicti inquisitoris et dicere veritatem. Interrogatus, dixit suo sacramento quod bene fuit presens in terra Sancti Martini in Ar\u00e7ele, tempore quo Andreas Bernardini erat capitaneus in dicta terra, et possunt esse tres anni parum minus, quando dictus inquisitor transibat per dictam terram Sancti Martini, eundo versus Cavagli, et fuit ipse inquisitor cum sociis suis cum una caretta detentus et captus per homines de illa contrata, et specialiter per homines de terra Vetrane, et fuerunt sibi facte multe violentie et iniurie, et ipse testis vidit literam potestatis et communis Bononie et legit eam coram dictis hominibus, in qua continebatur quod dictus frater Guido erat inquisitor hereticorum et debebat, de mandato potestatis, per homines de illa contrata recipi et asecurari cum bona scorta, ad voluntatem dicti inquisitoris, usque ad confinia districtus Bononie. Item dicit dictus testis quod, non obstante dicta litera, nec verbis aliis que dicebantur per dictum inquisitorem et per dictum testem et per fratres minores, supradicti homines cominabantur occidere dictum inquisitorem et aliqui volebant eum suspendere, aliqui eum trucidare, et despiciebant dominum papam, dominos cardinales, officium inquisitionis et mandata sua. Item dicit quod post multa verba et multas  cominationes duxerunt dictum inquisitorem detemptum et captum ad Andream Bernardini tunc capitaneum, qui erat in ecclesia Sancti Martini, et tunc dictus Andreas, postquam vidit literas communis Bononie et cognovit dictum inquisitorem, reprehendit dure dictos homines et expulit eos et misit ad laborandum, et dictus inquisitor remansit cum dicto capitaneo. Interrogatus dictus testis si vidit et presens fuit vel scivit quando dictus inquisitor  fuit captus et detemptus secumda vice, presente dicto Andrea capitaneo, et hoc fuit quando dictus inquisitor egrediebatur de dicta terra Sancti Martini et ibat versus terram Cavagli, et dictus capitaneus et plures alii sociabant eum, respondit quod non fuit presens nec vidit, tamen dicit quod audivit postea a dicto Andrea capitaneo et a pluribus aliis, quomodo dictus inquisitor fuit captus, et detemptus secumda vice per homines de illa contrata, et dicit quod audivit quod ipse inquisitor habuit maiorem brigam et violentiam secumda vice quam in prima. Interrogatus de hominibus et nominibus hominum, qui detinuerunt et ceperunt dictum inquisitorem et fecerunt ei violentiam et iniuriam, respondit quod nesciret nominare omnes, tamen infrascripti sunt illi qui fuerunt magis principales in detinendo et capiendo dictum inquisitorem et fecerunt ei maiores iniurias, scilicet: Binellus Guarnerii, Rolandus Pi\u00e7oli, Vivianus Iohannelli,.. filius Iohanini Triulini, qui moratur in comitatu Ferrariensi in terra de Gaibana, ut credit, Iohannes Fantis Calandre, Princivalle barberii. Interrogatus quot poterant esse ad dictum laborerium de terra Vetrane, respondit quod centum quinqueginta et ultra, et ex istis fuerunt plures cum dictis nominatis superius, qui ceperunt dictum inquisitorem, de quorum nominibus non bene recordatur. Interrogatus quis erat tunc massarius Vetrane, respondit Amadore Albertonis, et Cambiolus Ugolotti erat tunc massarius Butrii, Fallinus Branchaleonis erat tunc massarius Sancti Martini.\n(S.N.) Ego Guido Bontalenti, imperiali autoritate et dicti domini inquisitoris notarius, predicta scripsi et publicavi.\n </080527aa-e7ea-4a32-9723-80870d336497>\n<1a712b91-6049-49d1-9813-b627540e31e7>\n\nAnno Domini millesimo ducentesimo nonagesimo nono, indinone duodecima, die predicta vigesima quinta iunii.\nDicfus dominus frater Guido inquisitor precepit dicto Iohamni testi, sub pena excomunicationis et alia pena suo arbitrio inferenda, quod hinc ad diem dominicam proxime venturam ad octo dies debeat, bona fide, sine fraude, investigare et perquirere  dilligenter et in scriptis redigere et presentare dicto inquisitori omnes illos homines de dictis terris et de aliis qui fuerunt ad detinendum et capiendum dictum inquisitorem in dicta terra Sancti Martini prima vice et secumda, et qui fuerunt culpabiles dicto negocio vel qui consenserunt vel qui aliquo modo dederunt ad hoc auxilium, consilium vel favorem.\nActum in dicta cella dicti domini inquisitoris, presentibus fratre Homobono, ordinis predicatorum, et Benincasa Martini  Gaglardi, testibus.\n</1a712b91-6049-49d1-9813-b627540e31e7>\n<ccbed161-8dd3-4992-b38e-799c6e1346f5>\n\nDie vigesimo sexto iunii.\nCatherina, filia magistri Bardellonis et uxor Bertholini, capelle Sancti Cervasii, conparuit et iuravit ut supra. Dixit, quando Bompetrus fuit condempnatus, quod malum opus erat iudicare eum, ex quo petebat corpus Christi. Promixit ut supra. Absoluta.\n</ccbed161-8dd3-4992-b38e-799c6e1346f5>\n<cb26c662-5798-44d6-882f-56eb351e800f>\n\nDomina Diana, filia Albici de Robertis et uxor Rolandini de Armixiis, capelle Sancte Marie Maioris, conparuit et iuravit ut supra. Dixit quod detrassit sententie inquisitionis late contra Bompetrum, dicendo: \"Quod tristes faciat Deus fratres, quare conburunt eum ex quo vult reddire\", et quod pro pecunia fiebat. Promixit ut supra. Absoluta.\n</cb26c662-5798-44d6-882f-56eb351e800f>\n<c67a3916-0cb1-4376-a217-e3f3fe83152b>\n\nSoror Diana, filia Petri\u00e7oli de Vandolis, capelle Sancti Iohamnis in Monte, conparuit et iuravit ut supra. Dixit quod malum erat et fuit conburere ossa Rosaflore, quia in morte eius fuit comunicata. Promixit ut supra. Absoluta.\n</c67a3916-0cb1-4376-a217-e3f3fe83152b>\n<f4e4c659-73e1-4dc1-9221-3f47152f8f95>\n\nBrandanus, filius domini Pacis de Sali\u00e7eto, capelle Sancti Martini de Apoxa, conparuit et iuravit ut supra. Dixit suo sacramento quod blasfemavit inquisitorem et detraxit inquisitori occasione Bompetri, qui fuit condempnatus, et occasione Benvenuti, custodis circule, et ordinavit quod corpus sive ossa Bompetri fuerunt sepulta in campo fori. Qui promisit et se obligavit ut supra, sub pena et ad penam vigimtiquinque librarum  bononinorum et cetera. Absolutus.\n</f4e4c659-73e1-4dc1-9221-3f47152f8f95>\n<42c05bd8-6407-48eb-a69d-c5d8e9cb8c9e>\n\nSalvittus Salvitti de Saliceto, capelle Sancti Martini de Apoxa, conparuit et iuravit ut supra. Dixit quod blasfemavit inquisitorem et fratres et detrassit inquisitori et officio inquisitionis, et dixit quod fratres essent magis digni conburi quam Bompetrus, et ordinavit de dicta fovea. Promixit ut supra, sub dicta pena XXV. librarum et cetera. Absolutus.\n</42c05bd8-6407-48eb-a69d-c5d8e9cb8c9e>\n<fb51dad6-80ec-4200-bcd8-e16b4b446d34>\n\nDomina Nichola, filia Bonandini, capelle Sancti Nicholay de Albaris, conparuit et iuravit ut supra. Dixit dixisse quod malum erat non parcere Bompetro, quia petebat corpus Christi. Promixit ut supra. Absoluta.\n</fb51dad6-80ec-4200-bcd8-e16b4b446d34>\n<f8feb6fd-156a-453a-86c6-34e59139a2ac>\n\nDomina Bertholomea, filia Albergipti et uxor Adriani, capelle Sancti Nicholay, comparuit et iuravit ut supra. Dixit quod fratres non debebant conburere Bompetrum, quia petebat corpus Christi. Promixit ut supra. Absoluta.\n</f8feb6fd-156a-453a-86c6-34e59139a2ac>\n<02a880d2-9d37-4211-90a1-eae12c0151da>\n\nDomina Laxe, filia Bonandini, capelle predicte, conparuit et iuravit ut supra. Dixit quod fratres non deberent conburere Bompetrum, sed ei parcere, quia petebat corpus Christi. Promixit ut supra. Absoluta.\n</02a880d2-9d37-4211-90a1-eae12c0151da>\n<14fe20c0-19de-4ce3-9849-8f8f35968c6b>\n\nDomina Gerardina, filia domini Gandulfini et uxor Signorini, capelle predicte, conparuit et iuravit ut supra. Dixit quod non credebat quod Bompetrus esset hereticus, sed bonus homo, et quod non facerent fratres de eo magnum lucrum. Promisit ut supra. Absoluta.\n</14fe20c0-19de-4ce3-9849-8f8f35968c6b>\n<cd539e18-a670-4ff2-aaf7-89d09d99ce78>\n\nDomina Benvenuta, filia Petri et uxor Bondanelli, capelle predicte, conparuit et iuravit ut supra. Dixit quod blasfemavit fratres quia conburebant Bompetrum et quod male faciebant, quia petebat corpus Christi. Promixit ut supra. Absoluta.\n</cd539e18-a670-4ff2-aaf7-89d09d99ce78>\n<42876cb0-c350-437d-8be3-d64342d009af>\n\nDomina Domandata, filia domini Petri\u00e7oli de Ponticlo, capelle Sancti Marini, conparuit et iuravit ut supra. Dixit quod blasfemavit fratres, quia fecerant conburi Bompetrum. Promixit ut supra. Absoluta.\n</42876cb0-c350-437d-8be3-d64342d009af>\n<51f37400-b0d5-45fc-9bc9-ab22e21d4e82>\n\nIacobina, filia Bonaventure, capelle Sancti Stepani,  conparuit et iuravit ut supra. Dixit quod blasfemavit fratres et quod faciebant quia conburserunt Bompetrum. Promixit ut supra. Absoluta.\n</51f37400-b0d5-45fc-9bc9-ab22e21d4e82>\n<65f2d2f1-5345-45bf-9261-2521863d7fcf>\n\nDomina Bertholomea, filia domini Bertholacii domini Mathey et uxor Ravignani, capelle Sancti Barbatiani, conparuit et iuravit ut supra. Dixit quod fratres condempnaverunt ser Paulum  Trintinelli, ut acciperent ei pecuniam, et quod malum fuit conburere Bompetrum. Promixit ut supra. Absoluta.\n</65f2d2f1-5345-45bf-9261-2521863d7fcf>\n<91bfd541-4068-4e41-99d9-d1f4d63906a3>\n\nDie vigesimo septimo iunii.\nDominus Zohene, filius condam domini Thomaxini Guidonis Boche, capelle Sancti Nicholay de Albaris, conparuit et iuravit ut supra. Dixit, quando condempnati fuerunt Bompetrus et Iulianus, quod non poterant condempnari secundum leges. Promixit ut supra, sub pena quinquegimta librarum et cetera. Absolutus.\n(S.N.) Ego Guido Bontalenti, imperiali autoritate et dicti domini inquisitoris notarius, predicta scripsi.\n</91bfd541-4068-4e41-99d9-d1f4d63906a3>\n<c465c0e3-6fcd-4d7d-83f3-2769531ad684>\n\nAnno Domini millesimo ducentesimo nonagesimo nono,  indicione duodecima, die vigesima septima iunii predicta.\nMalcal\u00e7atus, filius Gerardi de Pin\u00e7olis, de Sancto Martino in Argele, cytatus conparuit et iuravit mandata sancte Romane Ecclesie et dicti inquisitoris et dicere veritatem. Interrogatus si fuit presens vel scit aliquem qui fuerit culpabilis dicto vel facto, quando dictus dominus inquisitor et familia sua fuerunt detenti et insultati in terra Sancti Martini in Ar\u00e7ele, quando Andreas Bernardini erat capitaneus dicte terre, respondit ad omnia se nichil scire.\n</c465c0e3-6fcd-4d7d-83f3-2769531ad684>\n<4dcac887-5773-4b6a-9283-04a94c243cf7>\n\nDomeneghellus Ferarexe, quondam Bolnixii de terra Sancti Martini in Ar\u00e7ele, citatus conparuit et iuravit mandata sancte Romane Ecclesie et dicti inquisitoris et dicere veritatem. Interrogatus si fuit presens vel scit aliquem qui fuerit culpabilis dicto vel facto, quando dictus inquisitor et familia sua fuerunt insultati et derobati in dicta terra Sancti Martini, quando Andreas Bernardini erat capitaneus dicte terre Sancti Martini, respondit quod tunc temporis erat cum equa sua, quam habebat pro comuni ad custodiam et in terra Dugloli sub capitanaria Travaglini, et de predictis aliis nichil scit.\n</4dcac887-5773-4b6a-9283-04a94c243cf7>\n<89199835-0ecd-4bbc-afe8-0526645e839d>\n\nFrancischinus tabernarius de Sancto Martino in Ar\u00e7ele, citatus conparuit et iuravit mandata sancte Romane Ecclesie et dicti inquisitoris et dicere veritatem. Interrogatus si fuit presens vel scit aliquem qui fuerit culpabilis dicto vel facto, quando dictus inquisitor et familia sua fuerunt detenti et capti in dicta terra Sancti Martini, quando Andreas Bernardini erat capitaneus dicte terre, respondit quod non erat presens in dicta terra, nec scivit aliquid de predictis, nec fuit culpabilis, sed postea audivit quod homines de terra Vetrane fuerunt culpabiles, et aliud nescit de predictis.\n</89199835-0ecd-4bbc-afe8-0526645e839d>\n<1c5c7382-166f-45e4-8bca-1cf95bbf0d20>\n\nDie vigesimo octavo iunii.\nDomina Bertholomea, filia Guillielmi de Samaritanis, capelle Sancti Cervaxii, conparuit et iuravit ut supra. Dixit quod sibi videbatur quasi truffa conburere ossa. Promixit ut supra. Absoluta.\n</1c5c7382-166f-45e4-8bca-1cf95bbf0d20>\n<ba17199d-78fd-4d88-9b7f-5daed98a7f69>\n\nDomina Thomaxina, filia Nicholay de Bussolaria, capelle Sancti Damiani, conparuit et iuravit ut supra. Dixit quod  pecatum erat conburere Bompetrum, quia petebat corpus Christi. Promixit ut supra. Absoluta.\n</ba17199d-78fd-4d88-9b7f-5daed98a7f69>\n<8fc2d091-e11d-484d-a818-d0179e953741>\n\nDomina Symona, filia domini Galvani, capelle Sancte Marie de Claviga, iuravit ut supra. Dixit quod bene debebant fratres recipere Bompetrum, quia volebat corpus Christi. Promixit ut supra. Absoluta.\n</8fc2d091-e11d-484d-a818-d0179e953741>\n<fd9f2e56-1c81-46e3-be73-0437eca34154>\n\nIuliana Iohanini, capelle Sancti Andree de Ansaldis, iuravit ut supra, et dixit sicud predicta domina Symona dixit. Promixit ut supra. Absoluta.\n</fd9f2e56-1c81-46e3-be73-0437eca34154>\n<a7c75047-247d-4be4-963b-b23f62a2f750>\n\nDie vigesimo nono iunii.\nUgolina Petri, capelle Sancte Marie Maioris, conparuit et iuravit ut supra. Dixit quod malum fuit conburere Bompetrum, et blasfemavit fratres. Promixit ut supra. Absoluta.\n</a7c75047-247d-4be4-963b-b23f62a2f750>\n<4acd81cd-b6a7-41f8-93f3-f3dfe981812c>\n\nFlordelixia Ben\u00e7evennis, capelle predicte, iuravit ut supra. Dixit: \"Quid est recipere pecuniam et condempnare fratres?\". Promixit ut supra. Absoluta.\n</4acd81cd-b6a7-41f8-93f3-f3dfe981812c>\n<2b5b007d-f89f-49ad-a6b8-dfc53e923f41>\n\nContessa, filia Anthonii, capelle Sancte Marie de Turlionibus, iuravit ut supra. Dixit quod malum fuit extumulari et conburi ossa Rosaflore. Promixit ut supra. Absoluta.\n</2b5b007d-f89f-49ad-a6b8-dfc53e923f41>\n<ce0290d3-53eb-4697-ba7b-600789c13414>\n\nFrancisca, filia Gerardini, capelle Sancte Marie de  Baron\u00e7ella, iuravit ut supra. Dixit quod malum fuit conburere  Bompetrum et pecatum, et simile dixit de ossis Rosaflore. Promixit ut supra. Absoluta.\n</ce0290d3-53eb-4697-ba7b-600789c13414>\n<14c3b63b-8a58-4fa4-8dc7-3391a9493bd1>\n\nDominicus Bonefidey, capelle Sancti Martini de Aposa, iuravit ut supra. Dixit quod malum fuit conburere Bompetrum et pecatum, et simile dixit de ossis. Promixit ut supra. Absolutus.\n(S.N.) Ego Guido Bontalenti, imperiali autoritate et dicti domini inquisitoris notarius, predicta scripsi.\n</14c3b63b-8a58-4fa4-8dc7-3391a9493bd1>\n<69d4f30a-6bc4-4662-8a87-5d8a091be4a0>\n\nAnno Domini millesimo ducentesimo nonagesimo nono,  indicione duodecima, die predicta vigesimonono iunii.\nAgnexia, filia Zeremie, capelle Sancti Iosep, iuravit ut supra. Dixit de ossis Rosaflore, quod malum fuit et sibi videbatur truffa. Promixit ut supra. Absoluta.\n</69d4f30a-6bc4-4662-8a87-5d8a091be4a0>\n<ee4a1fbc-dd8c-4561-b496-643139fb81dc>\n\nIacobina, filia Annononi, capelle predicte iuravit ut supra, et dixit quod malum fuit et derisorium conburere ossa. Promisit ut supra. Absoluta.\n</ee4a1fbc-dd8c-4561-b496-643139fb81dc>\n<3fdcfaa0-2b8b-4bfe-b904-4121e268e57d>\n\nDomina Lucia, filia Roffini, capelle Sancte Lucie, iuravit ut supra. Dixit quod malum fuit conburere Bompetrum, quia fuerat bonus homo et quod iniusticia fiebat ei. Promixit ut supra. Absoluta.\n</3fdcfaa0-2b8b-4bfe-b904-4121e268e57d>\n</24f44624-9b35-42e3-8797-d7c7825394b2>\n<ae546646-8c30-41a5-877e-d82995a6ae16>\n<d8b462d5-0b79-450c-bffb-a403f9b3b9b8>\n\nDomina Horia, filia quondam Righi, capelle Sancti Damiani, iuravit ut supra. Dixit quod malum fuit conburere Bompetrum, et si habuisset pecuniam non iudicassent eum, et de ossis dixit simile. Promixit ut supra. Absoluta.\n</d8b462d5-0b79-450c-bffb-a403f9b3b9b8>\n<aa6e60dc-325c-44b1-b1a0-c3e8c5a07a9d>\n\nFrater Guido Vicentinus, inquisitor predictus, absolvit per se et sucessores suos magistrum Guerricum sive Henricum de Spinalo de Lotaringia, natum in Spinalo, ab omni infamia et nota et gravamine et pena, que posset ei inferri quocunque modo, pro eo quod dictus magister esset ei accusatus vel infamatus de crimine heretice pravitatis, decernens ipse inquisitor per ea que audivit et examinavit et invenire potuit per se et per alios, dictum magistrum fuisse et esse omnino innocentem et inoxium a dicto crimine et ab omni nota et infamia eiusdem criminis. Et absolvit eum ab omni processu et inquisitione facta contra ipsum et restituit ipsum magistrum Guerricum in integrum.\nActum Bononie, in cella inquisitoris, presentibus Milanino de Mediolano et dicto Nascinbene, testibus.\n</aa6e60dc-325c-44b1-b1a0-c3e8c5a07a9d>\n<27e10e19-3071-47a9-933d-1416b22d0cfd>\n\nFranciscus Iacobini Ramisini, capelle Sancti Benedicti burgi Galerie, iuravit ut supra. Dixit suo sacramento quod, antequam  Bompetrus esset condempnatus, ipse testis dixit quod si esset sicud Bompetrus irent cum uno cultello ad percutiendum inquisitorem et fratres et vendicaret se de eis. Item dixit quod Bompetrus videbatur sibi fuisse bonus homo et catholicus, et videbatur sibi condempnatus iniuste. Promixit et se obligavit ut supra, ad penam vigimti quinque librarum bononinorum et cetera. Absolutus.\n</27e10e19-3071-47a9-933d-1416b22d0cfd>\n<22d5ad54-92b4-4ac6-b4c7-7022329fb27a>\n\nFrater Guido Vicentinus, inquisitor predictus, absolvit per se et suos sucessores magistrum Iohamnem de Sancto Michaele de Loteringia de provintia... \n</22d5ad54-92b4-4ac6-b4c7-7022329fb27a>\n<4246bae0-73d2-4e78-bc0e-c52e2148b400>\n\nStephanus Fallini de Sancto Martino, citatus comparuit et iuravit ut supra. Interrogatus ut supra, respondit quod non fuit presens, nec culpabilis, quando dictus inquisitor fuit captus et detemptus in dicta terra Sancti Martini, tamen audivit quod homines de Vetrana fuerunt culpabiles in hoc, et aliud nescit de predictis.\n</4246bae0-73d2-4e78-bc0e-c52e2148b400>\n<cfacb5f4-084b-41b2-9e2f-8ae187f0f898>\n\nGabriel Fallini, de dicta terra, citatus comparuit et iuravit ut supra. Interrogatus ut supra, respondit quod non fuit presens, nec culpabilis, quando dictus inquisitor fuit captus et detemptus in dicta terra, tamen audivit quod homines de Vetrana fuerunt culpabiles in hoc, et aliud nescit\n</cfacb5f4-084b-41b2-9e2f-8ae187f0f898>\n<6ee4c73c-17c4-49f6-876a-d628597843c6>\n\nDie kalendarum iulii.\nDominus Iohannes, filius magistri Petri de Fossole, capelle Sancti Vitalis, iuravit mandata sancte Romane Ecclesie et dicti domini inquisitoris et dicere veritatem. Dixit suo sacramento quod blasfemavit fratres et maledixit eis ocasione condempnationis facte de Bonpetro. Qui promisit ut supra. Absolutus.\n(S.N.) Ego Guido Bontalenti, imperiali autoritate notarius et dicti domini inquisitoris, predicta scripsi.\n</6ee4c73c-17c4-49f6-876a-d628597843c6>\n<f2295ab8-df7d-40d5-957c-58971ee588a9>\n\nAnno Domini millesimo ducentesimo nonagesimo nono, indictione duodecima, die predicta kalendarum iulii.\nDominus Benvenutus, filius quondam domini Benvenuti de Sali\u00e7eto, capelle Sancte Marie de Mascarella, iuravit ut supra dicere veritatem. Dixit suo sacramento dixisse quod Bompetrus erat bonus homo, et blasfemavit fratres. Qui promixit et cetera ut supra. Absolutus.\n</f2295ab8-df7d-40d5-957c-58971ee588a9>\n<c16075d7-5b6d-4b06-9b42-1e72be5181d9>\n\nDie secumdo iulii.\nMatheus, filius Albi\u00e7i domini Alberti de Mun\u00e7uni, iuravit mandata et cetera. Dixit suo sacramento dixisse quod malum opus fuerat id quod factum fuit de Bompetro, et propterea misericordiam petiit, et promisit et cetera ut supra. Absolutus.\n</c16075d7-5b6d-4b06-9b42-1e72be5181d9>\n<cbc1ecf2-a19a-4ab2-a990-9fc690d6082e>\n\nDie tercio iulii.\nDomina Luchexe, uxor Primirani domini Cervi, capelle Sancte Marie de Mascharella, iuravit mandata et cetera. Dixit suo sacramento dixisse quod fratres et clerici inducebant heresim, et quod de pane non daretur fratribus. Que promixit et cetera ut supra. Absoluta.\n</cbc1ecf2-a19a-4ab2-a990-9fc690d6082e>\n<87b3b65c-8108-43cd-946b-86d381730422>\n\nDomina Henrica, uxor Symonis de Ca\u00e7atis, capelle Sancte Agathe, dixit suo sacramento dixisse quod simplicitas erat conburere ossa uxoris Bonigrini. Que promixit ut supra. Absoluta.\n</87b3b65c-8108-43cd-946b-86d381730422>\n<6a78715c-8013-4194-820d-8fc1e74ae088>\n\nDomina Iohamna, filia domini Ansaldini et uxor Bonbologni de Tetalaxinis, dixit suo sacramento dixisse quod symplicitas erat conburere ossa predicta, et quod erat impositum Bompetro falso illud de quo acusabatur. Que promixit et cetera. Absoluta.\n</6a78715c-8013-4194-820d-8fc1e74ae088>\n<6bce0f74-f3c9-41a1-a3f2-a50bff7c2c72>\n\nDomina Diana, filia quondam domini Provintialis de Duglolo, capelle Sancte Agathe, iuravit et cetera. Dixit suo sacramento dixisse quod symplicitas erat conburere ossa predicta, et quod malum erat id quod factum fuerat de presbitero Sancti Thome. Que promixit et cetera. Absoluta.\n</6bce0f74-f3c9-41a1-a3f2-a50bff7c2c72>\n<49fa9945-2f1c-48ec-bdd4-149d10904917>\n\nDomina Villana, uxor Provintialis de Ca\u00e7ittis, iuravit et cetera. Que dixit quod simplicitas erat id quod fiebat de ossis predictis, et quod male fiebat de sacerdote predicto et de Bompetro bursario. Que promixit et cetera. Absoluta.\n</49fa9945-2f1c-48ec-bdd4-149d10904917>\n<e24383bd-48e4-414a-b47f-790c368f4e3d>\n\nDomina Tholda, uxor Fa\u00e7ini, filia Lapi Luterii, capelle Sancte Agathe, iuravit et cetera. Dixit quod videbatur sibi symplicitas conburere ossa predicta. Que promisit et cetera. Absoluta.\n</e24383bd-48e4-414a-b47f-790c368f4e3d>\n<47585f24-57ce-498d-8684-9d39346c344e>\n\nDomina Lapa, uxor domini Neri Consigli, capelle predicte, iuravit ut supra. Que dixit quod erat simplicitas conburere ossa predicta, et malum erat quod non dabatur corpus Christi Bompetro. Que promixit et cetera. Absoluta.\n</47585f24-57ce-498d-8684-9d39346c344e>\n<a7e814ad-d73c-42dc-b3f9-6dd2f53e80d8>\n\nDomina Bertholomea, uxor Iacobi Peloxi, capelle Sancte Marie de Mascarella, iuravit et cetera. Que dixit suo sacramento dixisse quod omnis heresis veniebat a fratribus et sororibus, et maledixit fratribus, qui condempnaverant Bompetrum. Que promixit et cetera. Absoluta.\n</a7e814ad-d73c-42dc-b3f9-6dd2f53e80d8>\n<37a567d1-3dba-450a-95d7-ddcbdcee5f17>\n\nDomina Blonda, filia condam Iohamnis de Verona, capelle predicte, iuravit et cetera. Que dixit dixisse quod malum opus erat quod non dabatur corpus Christi Bompetro, et maledixit fratribus, et dixit quod malum opus erat de ossis predictis. Que promixit et cetera. Absoluta.\n</37a567d1-3dba-450a-95d7-ddcbdcee5f17>\n<dd3aaf87-7371-472e-a0f2-235fb690440d>\n\nDomina Laurentia, uxor Honebenis, capelle Sancti losep, iuravit et cetera. Dixit quod malum opus erat quod non dabatur corpus Christi Bompetro. Que promixit et cetera. Absoluta.\n</dd3aaf87-7371-472e-a0f2-235fb690440d>\n<75502fca-0399-4b71-8a5f-e2b0698c08ba>\n\nDomina Bona, uxor condam Bencevennis, capelle sancti losep, iuravit et cetera. Que dixit quod fratres faciebant pecatum quod non dabant corpus Christi Bompetro. Que promixit et cetera. Absoluta.\n</75502fca-0399-4b71-8a5f-e2b0698c08ba>\n<a7812e96-8b7c-44b2-ab3d-8ad26e7e4116>\n\nDomina Benvenuta, filia condam Christiani et uxor Iohamnis, capelle Sancte Marie de Baron\u00e7ella iuravit et cetera. Dixit quod malum opus erat et pecatum id quod fiebat de Bompetro. Que promisit et cetera. Absoluta.\n</a7812e96-8b7c-44b2-ab3d-8ad26e7e4116>\n<77c8f85f-fcd8-46b9-bf5e-ffc60dc6ddf6>\n\nDie quarto iulii.\nDomina Viterba, uxor Zanini Bressani portatoris, que moratur extra circula burgi Galerie, iuravit et cetera. Dixit suo  sacra\nmento quod maledixit inquisitori et fratribus, quia  condempnaverant dictos Bonpetrum et Iulianum, et misericordiam petiit. Et promixit ut supra. Absoluta.\n(S.N.) Ego Guido Bontalenti, imperiali autoritate et dicti domini inquisitoris notarius, predicta scripsi et publicavi.\n</77c8f85f-fcd8-46b9-bf5e-ffc60dc6ddf6>\n<b2c59a0f-6e4a-4430-825b-7bdaaa6f9b3b>\n\nAnno Domini millesimo ducentesimo nonagesimo nono,  indicione duodecima, die sexto iulii.\nDominus Tanus Lapi Caselle, capelle Sancti Andree de  Ansaldis, dixit se dixisse quod erat malum id quod fiebat de Bompetro et malum erat quod non dabatur ei corpus Christi, et similia. Promixit ut supra. Absolutus.\n</b2c59a0f-6e4a-4430-825b-7bdaaa6f9b3b>\n<d6db4b97-1040-4bd2-b965-6ec717d8bcca>\n\nDomina Lucia, uxor domini Pacis de Pacibus legum doctoris, iuravit et cetera. Dixit suo sacramento quod maledixit fratribus, pro eo quod factum fuit dicto Bompetro, et dixit quod venerat id quod dixerat frater Iohamnes, quod mundus veniret in tanta heresi quod presbiteri cooperirent sibi clericas. Promixit et cetera, sub pena vigintiquinque librarum bononinorum et cetera. Absoluta.\n</d6db4b97-1040-4bd2-b965-6ec717d8bcca>\n<18a120a0-989b-47a0-89ad-ba099b43e890>\n\nDomina Maria, filia domini Zunte de \u00c7oven\u00e7onibus et uxor domini Contis de Acharixiis, iuravit et cetera. Dixit quod maledixit inquisitori et fratribus pro eo quod factum fuit de dicto Bompetro. Promixit ut supra, sub pena X. librarum bononinorum et cetera. Absoluta.\n</18a120a0-989b-47a0-89ad-ba099b43e890>\n<676a9409-ff50-40f7-b04b-55c243c73e33>\n\nBenvenutus Troii, capelle Sancte Tede de Curia, iuravit et cetera. Dixit quod male fiebat de Bompetro, quia petebat corpus Christi, et clamabat in platea quod deberet dimitti. Promixit ut supra.\n</676a9409-ff50-40f7-b04b-55c243c73e33>\n<e11cbc2f-d10f-4606-93f3-17b1602e5dcf>\n\nDie ultimo iunii.\nDomina Iohamna, f\u00eclia domini Laigonis de Gisso et uxor domini Bitini Dionisii, capelle Sancti Iacobi de Platixiis, iuravit parere mandatis Ecclesie et inquisitoris et dicere veritatem. Ea domina interogata an aliquid dixerit contra sententias inquisitoris vel officium inquisitoris, respondit quod contra sententiam latam de ossibus Rosaflore conbustis, dixit detrahendo, blasfemando fratres quod malum erat quod ossa illa conburebantur. Obligans se ad penam decem librarum si unquam dixerit contra sententias inquisitoris vel officium inquisitionis, quam penam incurrat  tociens quociens contra predicta venerit, et quam penam idem inquisitor possit expetere si voluerit pro culpis comissis.\n</e11cbc2f-d10f-4606-93f3-17b1602e5dcf>\n<80249502-3b9f-4705-8b9b-a7c0ce280113>\n\nDomina Mina, filia domini Petri Ca\u00e7ette et uxor \u00c7ini de Bechatellis, capelle Sancte Tede, iuravit ut supra. Respondit et dixit, detrahendo sententie late contra Bompetrum et Iulianum, dampnatos propter crimen heresis, quod malum erat et pecatum quod dampnabantur ad mortem, dum corpus Christi peterent, et iterum credit se dixisse de ossibus supradictis conbustis, quod non erat bonum et: \"Quid possunt hec ossa facere?\". Que ad penam simili modo ut supra incurrat.\n</80249502-3b9f-4705-8b9b-a7c0ce280113>\n<22a970d2-3c23-4f7a-ba53-6150b1dd5e11>\n\nFantulina, filia Ruberti, de capella Sancte Marie de  Mascharella, adiurata ut supra. Respondit et dixit quod contra sententiam latam contra Bompetrum dixerat quod malum erat et pecatum quod dampnabatur, cum esset bonus homo. Et ad penam ut supra se obligans.\n </22a970d2-3c23-4f7a-ba53-6150b1dd5e11>\n<4e3e7488-acd5-4c67-a942-43ea5b7a0cd7>\nDomina Lucia, filia domini Marchixii et uxor Guiducii de Bonrecovro, adiurata ut supra. Respondit et dixit quod detraxerat sententie late contra Bompetrum, quod malum erat et pecatum quod dampnabatur ad mortem. Ad penam ut supra se obligans.\nActum in ecclesia Sancti Dominici, Bononie, presente fratre Nicholao novitio.\n</4e3e7488-acd5-4c67-a942-43ea5b7a0cd7>\n<b4bb2bb7-7f1b-4655-b5f8-45f5c315e88f>\n\nDie octavo iulii.\nDomina Gexe de \u00c7oven\u00e7onibus, uxor Thome condam  Mathioli, capelle Sancti Thome, iuravit ut supra. Dixit referendo quod fratres faciunt conburi unum hominem, quia noluit eis dare bona sua. Obligans se ut supra. Absoluta.\n</b4bb2bb7-7f1b-4655-b5f8-45f5c315e88f>\n<01bbff77-2906-4243-ba9c-1dc33e4014f1>\n\nBartholomea, filia domini Bernardi lanaroli, de capella Sancte Marie de Mascarella, iuravit ut supra. Dixit: \"Benedictus Deus quia  fratres debent conburi, et ille qui captus erat debet absolvi\". Absoluta.\n</01bbff77-2906-4243-ba9c-1dc33e4014f1>\n<5be281f9-11d8-4ed3-b67e-ec39ae80c247>\n\nGaxdia, uxor Bertholomei Cremonensis, iuravit ut supra. Dixit, detrahendo sententie contra Bompetrum, quod malum erat quod dampnabatur, quia bonus homo erat, blasfemando fratres, et dixit detrahendo contra sententiam conbustionis ostium, quod malum erat. Obligans se ut supra. Absoluta.\n</5be281f9-11d8-4ed3-b67e-ec39ae80c247>\n<dbad0047-72b3-4da7-abe3-a954920238d6>\n\nAgnes, uxor Benvenuti, de capella Sancte Marie de Mascharella, iuravit ut supra. Dixit quod malum erat quod faciebant\nfratres de Bompetro, et quod malum erat quod ossa conburebantur. Absoluta.\n</dbad0047-72b3-4da7-abe3-a954920238d6>\n<25836705-15f2-4b26-be6b-3ed23d10bb2b>\n\nLamandina, uxor Iohanini, de capella Sancte Marie de  Mascharella, iuravit ut supra. Dixit, detrahendo et blasfemando fratres, quod malum erat quod fiebat de Bompetro, quia erat bonus homo. Absoluta.\n</25836705-15f2-4b26-be6b-3ed23d10bb2b>\n<516c5547-1137-4f97-adb3-b67303a7999d>\n\nYmelda, uxor magistri Oliverii, de capella Sancti Andree, iuravit ut supra. Dixit detrahendo quod malum erat quod fiebat de Bompetro, quia erat bonus homo, ut dicebatur. Absoluta.\n(S.N.) Ego Guido Bontalenti, imperiali autoritate et dicti domini inquisitoris notarius, predicta scripsi.\n</516c5547-1137-4f97-adb3-b67303a7999d>\n<0a19fb13-b4ba-45ce-b59a-b76c8ec6294b>\n\nAnno Domini millesimo ducentesimo nonagesimo nono,  indicione duodecima, die predicta octava iulii.\nDomina Lucia, uxor Mini, de capella Sancti Andree de  Ansaldis, iuravit. Dixit detrahendo similiter quod malum erat quod fiebat de Bompetro et Iuliano. Absoluta.\n</0a19fb13-b4ba-45ce-b59a-b76c8ec6294b>\n<e058cd99-d2b2-4d8a-8cf7-dd57dede57e7>\n\nUlliana, filia domini Petrini, de capella Sancti Andree, iuravit. Dixit quod malum erat quod fiebat de Bompetro. Absoluta.\n</e058cd99-d2b2-4d8a-8cf7-dd57dede57e7>\n<1df32f12-11b2-43fa-9963-87eee7530b77>\n\nFrancisca, filia domini Bulgari de Gattariis, capella Sancti Martini de Apoxa, iuravit. Respondit et dixit quod, cum dictus Bompetrus captus est, quod bonus homo erat predictus, et quod fratres erant magis heretici quam ipse Bompetrus, et detrassit ossibus conbustis Rosaflore. Obligans se ad penam ut supra. Absoluta.\n</1df32f12-11b2-43fa-9963-87eee7530b77>\n<6e02628a-36c8-4d06-b04b-3f9835494822>\n\nDomina Margarita, filia condam Martini Grassi et uxor Mathey de Sali\u00e7eto, de capella Sancti Martini de Aposa, iuravit. Respondit et dixit quod dixerat: \"Malum habeat qui dedit talem autoritatem eidem inquisitori, quod ita posset facere de quolibet alio\". Obligans se ut supra.\n</6e02628a-36c8-4d06-b04b-3f9835494822>\n<55a6e682-247c-480c-b9f6-0cf8a2341751>\n\nDomina Cathelina, filia domini Iacobini condam Bonandree, de dicta capella, iuravit ut supra. Respondit et dixit quod malum opus erat quod fiebat de Bompetro, quia bonus homo erat, et quod malum otaret quod ossa Rosaflore erant conbusta. Obligans se ut supra.\n</55a6e682-247c-480c-b9f6-0cf8a2341751>\n<ddb40154-3993-4c9f-9ffd-865cbef54b18>\n\nUgolina, filia condam Ugolini et uxor Coradini fornarii, capelle Sancti Martini de Aposa, aiurata, respondit quod dixerat de Bompetro dampnato, quod malum opus erat quia dicebatur bonus homo esse. Obligans se ad penam ut supra.\n</ddb40154-3993-4c9f-9ffd-865cbef54b18>\n<e91fa834-cdd8-4a05-8e50-ceb346150496>\n\nAle, condam Raynerii et uxor Acharixii Raimondini, capelle Sancte Marie de Mascharella, aiurata, respondit quod dixerat: \"Naschatur fratribus lupa, pro eo quod dampnarunt Bompetrum\". Obligans se ad penam ut supra.\n</e91fa834-cdd8-4a05-8e50-ceb346150496>\n<28dfbc89-fc52-416a-8378-1d5f6ed2646d>\n\nCathelanus condam Rodolfini de Sali\u00e7eto, de capella Sancte Marie de Mascarella, adiuratus, respondit quod dixerat quod malum opus erat quod fiebat de Bompetro quia non credebat eum dignum morte, et addidit quod malum erat quod factum fuerat de domino Paulo Trintinelli per inquisitorem. Obligans se ut supra.\n</28dfbc89-fc52-416a-8378-1d5f6ed2646d>\n<3e9bc5fd-993f-42b1-b1a5-c5d1fd883929>\n\nGerardus condam..., de capella Sancti Martini de Apoxa, adiuratus, respondit quod dixerat quod malum opus erat quod factum fuerat de Bompetro. Obligans se ut supra.\n</3e9bc5fd-993f-42b1-b1a5-c5d1fd883929>\n<7c300c9e-919a-408f-8051-d09bd9be25a9>\n\nDomina Thomaxina, uxor domini Petri de Ursiis et filia condam domini Buvalelli de \u00c7ambraxiis, de capella Sancti Donati, adiurata, respondit quod tempore captionis facte per inquisitorem hereticorum in civitate Bononie de Bompetro predicto, quod malum opus erat quod fiebat de dicto Bompetro, sed post sententiam dixit quod bonum opus erat. Item dixit, quando  conbusta fuerunt ossa Rosaflore, uxoris Bonigrini: \"Ad quid oportebat conburere dicta ossa?\". Obligans se ad penam ut supra.\n</7c300c9e-919a-408f-8051-d09bd9be25a9>\n<d04483f4-20e6-48a5-b7be-2ebbd24b0740>\n\nDomina Mandina, filia domini Gandulfi de Gisso et uxor domini Andree, capelle Sancti Ysaye, iuravit ut supra. Et dixit suo sacramento quod, ratiocinando cum vicinis suis, dixit: \"Deus det malam fortunam domino inquisitori et fratribus de Sancto Dominico, quia fecerunt conburere ossa uxoris condam Bonigrini, et etiam quia fecerunt conburere Bompetrum bursarium\". Item dixit quod dictus dominus inquisitor fecit predicta ocasione habendi bona dicti Bompetri, mobilia et inmobilia. Item dixit multa alia verba incongrua. Que domina Mandina promisit Ubaldino Savini de Armis notario, stipulanti vice et nomine dicti domini inquisitoris, ut supra.\n</d04483f4-20e6-48a5-b7be-2ebbd24b0740>\n<3b62266a-ebfc-4643-ba7c-6b73e0072515>\n\nDie nono iulii.\nThomax, condam Bonicontri, de capella Sancti Leonardi, adiuratus, respondit quod credit se dixisse quod malum opus erat quod fiebat de Bompetro dampnato, et quod fratres debebant eum recipere.\n</3b62266a-ebfc-4643-ba7c-6b73e0072515>\n<68362ec7-e529-49cc-bafe-08ece49b9013>\n\nDie duodecimo iulii.\nCoradinus, filius Benvenuti, de capella Sancti Martini de Aposa, adiuratus, respondit se dixisse quod malum erat quod fiebat de Bompetro, postquam petebat corpus Christi, et quod bonus erat. Obligans se ad penam ut supra.\n(S.N.) Ego Guido Bontalenti, imperiali autoritate et dicti domini inquisitoris notarius, predicta scripsi.\n</68362ec7-e529-49cc-bafe-08ece49b9013>\n<ee9f758d-2924-449f-be01-252ade9303b1>\n\nAnno Domini millesimo ducentesimo nonagesimo nono,  indicione duodecima, die duodecimo iulii predicto.\nDrudolus, filius Iohamnis, de capella Sancte Christine de Fondatia, adiuratus, respondit se dixisse quod malum erat quod fiebat de Bompetro, postquam petebat corpus Christi. Obligans se ut supra.\n</ee9f758d-2924-449f-be01-252ade9303b1>\n</ae546646-8c30-41a5-877e-d82995a6ae16>\n<fa0cbcc5-f2b0-467b-9b56-78e0ec077f35>\n<225d6605-732e-4d49-baca-48b9d98b9276>\n\nBertholus, filius Albertini, de capella predicta, adiuratus, respondit se dixisse  quod malum erat quod fiebat de Bompetro, postquam petebat corpus Christi. Obligans se ut supra.\n</225d6605-732e-4d49-baca-48b9d98b9276>\n<fdac14ef-2f6f-4803-805f-8456be499f4d>\n\nFrancischus Dionisii becharii, de capella Sancte Christine predicte, adiuratus, respondit se dixisse quod aliis dicentibus quod malum erat quod dampnatus erat Bompetrus, hoc ipsum idem respondit refferendo aliis. Obligans se ut supra.\n</fdac14ef-2f6f-4803-805f-8456be499f4d>\n<10202e6f-7c00-4a6f-bb6d-4e74e0079fb4>\n\nBenedictus Ugolini, de dicta capella Sancte Christine, adiuratus, respondit se dixisse quod malum erat quod fiebat de  Bompetro, postquam petebat corpus Christi. Item dixit quod fatuitas erat ardere ossa iam diu humata ipsius Rosaflore Bonigrini. Obligans se ut supra.\n</10202e6f-7c00-4a6f-bb6d-4e74e0079fb4>\n<13cf75e9-47d4-4163-ae68-cb383020120b>\n\nMambilia, filia magistri Bonaventure, de capella Sancte Marie de Mascharella, adiurata, respondit se dixisse quod videbatur sibi ita bonus homo Bompetrus, quod non erat dignus sic mori. Obligans se ut supra.\n</13cf75e9-47d4-4163-ae68-cb383020120b>\n<ee1773f1-0b2f-47d0-af41-438df94f676d>\n\nBolognina Neri, de capella Sancti Marini, adiurata, respondit se dixisse quod malum erat quod fiebat de Bompetro, postquam petebat corpus Christi. Obligans se ut supra.\n</ee1773f1-0b2f-47d0-af41-438df94f676d>\n<3fde6ced-8cd9-4f2f-9df8-91c0ace0fd07>\n\nGuillielmus Gui\u00e7ardi, de capella Sancte Marie Magdalene de strata Sancti Donati, adiuratus, respondit se dixisse quod  blasfemavit fratres, aliis dicentibus quod quicumque blasfemat fratres excomunicatus est. Obligans se ut supra.\n</3fde6ced-8cd9-4f2f-9df8-91c0ace0fd07>\n<71d4b62e-3c9c-42e4-8663-fce65474ac5a>\n\nIohamnes Dominici, capella Sancti Martini de Aposa, adiuratus, respondit se dixisse quod malum opus erat quod fiebat de Bompetro, quia bonus homo erat. Obligans se ut supra.\n</71d4b62e-3c9c-42e4-8663-fce65474ac5a>\n<4ae06d5d-edf9-4e05-af3d-8e81ddc6ab5f>\n\nGuido Bonvisini, capelle Sancte Marie de Mascharella, adiuratus, respondit se dixisse et clamasse in arengo quod viveret Bompetrus. Item dixit quod male faciebat inquisitor, quia tenebat Bompetrum in carcerem ante sententiam. Obligans se ut supra.\n</4ae06d5d-edf9-4e05-af3d-8e81ddc6ab5f>\n<c597c289-4dfa-47c3-96a3-153e0f1c0689>\n\nUgolinus, filius Martini, capelle Sancti Martini de Apoxa, adiuratus, respondit se dixisse, quodam dicente \"Ducatur Bompetrus ad ignem\": \"Noli clamare ista\", intendens dare favorem Bompetro. Obligans se ut supra.\n</c597c289-4dfa-47c3-96a3-153e0f1c0689>\n<e458bc49-4de0-4802-8c88-b8bca1b45ae2>\n\nDie vigesimo secundo iulii.\nDomina Ghixela, uxor Iohamnis, capella Sancte Marie de Mascharella, adiurata, respondit quod malum opus erat quod fiebat de Bompetro, quia bonus homo erat, et quod hoc faciebat inquisitor ut auferret sibi pecuniam. Item quod malum erat quod fiebat de ossibus conbustis de Rosaflore, cum sacerdos  comunicasset eam in vita sua. Obligans se ut supra.\n</e458bc49-4de0-4802-8c88-b8bca1b45ae2>\n<8ded03bf-017c-41a8-8edc-2e9222e9a57d>\n\nDie vigesima sexta augusti.\nDominus Iacobus, filius domini Belvilani de Pacibus, adiuratus se veritatem dicere, dixit se dixisse quod malum erat quod ossa Rosaflore conburebantur, et ideo ofert se paratum ad penam decem librarum bononinorum, pro qualibet hora qua contra fecerit.\n</8ded03bf-017c-41a8-8edc-2e9222e9a57d>\n<f3524a8e-93cf-4e77-995e-6dabe8f9bb27>\n\nAnno Domini millesimo ducentesimo nonagesimo nono, indictione duodecima, die lune secundo mensis novembris.\nDomina Aldegarda, filia domini Iohannis Cogoli, capelle Sancti Ypoliti, citata conparuit coram fratre Guidone Vicentino inquisitore, et iuravit mandata sancte Romane Ecclesie et dicti inquisitoris et de ventate dicenda. Interrogata quando dictus inquisitor fecit detineri Donatum Partis de Florencia et custodire domum eius, si ipsa testis dixit quod hoc erat malum opus, et quod fratres faciebant capi bonos homines et domos expoliari, et ista faciebant pro peccunia et huiusmodi, respondit quod nichil dixit de predictis. Et promisit dicta domina Aldegarda nunquam molestare officium et cetera ut supra, sub pena vigintiquinque librarum bononinorum, quam penam incurrat tociens quociens contra fecerit  et cetera ut supra. Et pro ea fideiupserunt in sollidum extiterunt et promiserunt: dominus Bartholomeus de Scappis, de capella Sancti Petri, et dominus Campucius Guillielmi, capelle Sancti Ypoliti, sub dicta pena et obligatione omnium suorum bonorum et cetera ut supra.\nActum Bononie, in ecclesia Sancti Dominici, presentibus  Pergamino de Pergamo et Benichaxa Martini, testibus.\n(S.N.) Ego Albertus Carbonis, imperiali auctoritate notarius et dicti inquisitoris notarius, publicavi et ss.ss.\n</f3524a8e-93cf-4e77-995e-6dabe8f9bb27>\n<ff2770d0-51b6-45da-a61d-dee0d5fb3a2b>\n\nIn Christi nomine amem. Nos frater Guido Vicentinus, ordinis predicatorum, inquisitor heretice pravitatis in provincia Lombardie et marchia Ianuensi, a se de appostolica deputati, monemus pro primo, secundo et tercio termino peremtorie et precipimus omnibus et singulis habitatoribus civitatis Bononie et eius districtus, cuiuscunque gradus seu condictionis et status, tam clericis quam laicis, masculis et feminis, ut si aliquis cognoscit vel cognovit per visum vel auditum aut famam seu quocunque alio modo, aliquem vivum vel defuntum hereticum vel hereticam, credentem, fautorem, deffensorem vel receptatorem hereticorum, seu male loquentem de fide chatolica, quam tenet et pr\u00e9dicat sancta Romana Ecclesia, aut infamatum vel suspectum de heresi, vel qui peccaret aut peccaverit in crimine heresis vel circa ipsum crimem, quocunque modo aut ingenio, verbo vel facto, teneatur et debeat revelare et manifestare nobis aut viccario nostro, usque ad octo dies, postquam ad eorum noticiam pervenerit, omni occasione et excusatione remota, alias omnes et singulos rebelles et contumaces qui non adimpleverint predicta et quolibet  predictorum, ipsos vel ipsum ex nunc in hiis scriptis excomunicamus et excomunicatos sive excomunicatum publice denunctiamus auctoritate premissa qua fungimur. Item volentes compescere maliciam aliquorum, qui nituntur aut niterentur impedire officium inquisitionis contra hereticos, credentes, fautores, deffensores aut receptatores hereticorum, et contra eorum bona, ne libere procedatur in ipso officio inquisitionis, nec non et sentencias et processus nostros contra predictos latos et latas, ne libere executioni mandentur, auctoritate officii nostri, monemus pro primo, secundo et tercio termino peremtorie et precipimus districte, sub pena excomunicationis, omnibus et singulis habitatoribus civitatis Bononie et eius districtus, cuiuscunque gradus seu condictionis et status, tam clericis quam laicis, masculis et feminis, collegio et universitate, ne quis verbo vel facto, publice vel private, per se vel alium, ullo modo vel ingenio, debeat nobis in eodem officio inquisitionis, nec in executione ipsius officii vel alicuius sententie, aliquod impedimentum seu occasionem impedimenti prestare. Simili eciam modo monemus pro primo, secundo et tercio termino peremtorie, et precipimus sub pena excomunicationis, omnibus supradictis, quod quicunque habet de bonis illorum, qui sunt hactenus condempnati, per olim inquisitores heretice pravitatis, et eorum qui condempnabuntur deinceps per dictum inquisitorem, vel eorum qui aliquid debent seu dare debebant eisdem vel alteri eorum, quacunque occasione et ex quocunque contractu cuiuscunque tenoris, vel habent de cartis eorum, vel cuiuslibet eorum, vel si quis  notarius deberet eisdem vel alicui eorum facere aliquas cartas seu instrumenta, cuiuscunque tenoris et condictionis sint, quod omnia debeant manifestare nobis vel procuratori seu nuncio nostro usque ad quindecim dies, postquam ad noticiam eorum pervenerit, et quod nulli alteri persone, collegio vel universitati, de bonis predictorum vel alterius eorum debeant respondere, nisi nobis vel procuratori seu nuncio nostro, qui ad hoc per nos fuerit institutus, et quod nullus debeat, tam collegium eciam quam universitas aliqua, modo aliquo seu ingenio, prestare aliquod impedimentum ne predicta bona et res predictorum et cuiuslibet eorum veniant ad noticiam nostram vel procuratoris seu nunctii nostri vel quominus possimus eorum bonorum et cuiuslibet possesionem apprehendere corporalem, vel dare auxilium, conscilium seu favorem contra officium nostrum alicui facienti contra predicta vel aliquod predictorum. Et quod nulla persona, collegium vel universitas, bona mobillia vel inmobillia vel iura seu quecunque alia, quocunque nomine censeantur, ad officium inquisitionis  spectancia seu ad quencunque alium pro dicto crimine  condempnatum vel in posterum condempnandum, occupare debeat vel occupata tenere vel occupantibus consentire, vel eisdem impartiri auxilium, conscilium vel favorem. Mandantes nichilhominus potestati suisque assesoribus totique familie sue, nec non et aliis iudicibus communis Bononie, sub quacunque diversitate officii iura redentibus et aliis quibuscunque personis, ut de viribus nostrarum sententiarum nostrique officii processibus et inquisitionibus, nullo modo se debeant intromittere vel discutere vel disputare in preiudicium nostrarum sententiarum vel in aliqua nostri officii lesione. Quicunque autem de predictis contra predicta vel aliquod predictorum fecerit scienter, publice vel private, per se vel per alium, aut allegaverit vel opponeret falso in bonis predictorum seu  alterius eorum ex causa aliqua aliquod ius habere vel daret auxilium, conscilium seu favorem contra officium nostrum alicui facienti contra predicta vel aliquod predictorum, ipsum ex nunc in hiis scriptis excomunicamus et excomunicatum publice denunctiamus, auctoritate premissa qua fungimur. Comminando nichilhominus adversus huius mandati seu mandatorum contemptores, tanquam contra impedientes promotionem fidei chatolice et officium inquisitionis, sententia procedere duriori.\nLata, lecta et publicata fuit dicta sententia per dictum inquisitorem pro tribunali sedentem Bononie, in ecclesia fratrum predicatorum, presentibus fratre Iohanne de Musonibus, fratre Venetico de Indovinis, ordinis predicatorum, domino presbitero Petro de Terrona, domino Dominico de Mesera\u00e7ano notario, domino Rolando Casotti, fratre Bonromeo de Calcina, domino Pace Nascimbenis, domino Stephano Amati notario, domino Guidone Guillielmi, Paulo domini Guidonis Tafioli, et aliis multis testibus, vocatis et rogatis.\nSub annis Domini millesimo ducentesimo nonagesimo nono, indictione duodecima, die dominico vigesimo sexto mensis aprilis.\nItem lecta et publicata fuit dicta sententia per me Albertum Carbonis, notarium dicti inquisitoris, Bononie, in loco fratrum predicatorum, ante cappitulum, presentibus dicto inquisitore, fratre Landulfo de Bononia, fratre Manfredino Parmensi, fratre Petro Vicentino, fratre Feliciano de Spoleto, omnibus de ordine predicatorum, domino Iohamne de Monte Murlo, doctore decretorum, domino Phylippo de Lambertinis iudice, domino Pace de Saliceto, domino Guidone Bontalenti notario, Paulo domini Guidonis Tafioli, Gerardicto domini Boniohanini Rubei, et pluribus aliis testibus vocatis et rogatis.\nSub annis Domini millesimo ducentesimo nonagesimo nono, indictione duodecima, die vigesimo nono aprilis.\nItem lecta et publicata fuit dicta sententia per me Albertum Carbonis, notarium dicti inquisitoris, Bononie, in ecclesia Sancti Thome de Merchato, presentibus dicto inquisitore, domino Rugerio Aliprandi, doctore legum, assessore nobilis viri domini Ottolini de Mandello, potestatis Bononie, fratre Simone Bellondini, ordinis predicatorum, domino Pace de Pacibus, legum doctore, domino Belvilano de Pacibus milite, dominis Phylipo et Bertholucio, legum doctoribus, de Preitis, domino Iacobo Biterni notano, domino Acharisio Raymondini, et presbitero Iacobo, rectore dicte ecclesie Sancti Thome, et multis aliis testibus vocatis et rogatis.\nSub annis Domini millesimo ducentesimo nonagesimo nono, indictione duodecima, die tercio mensis madii.\n(S.N.) Ego Albertus quondam Carbonis, imperiali auctoritate notarius et dicti inquisitoris notarius, omnia predicta, de mandato dicti inquisitoris, publicavi et scripsi ss.ss.\n</ff2770d0-51b6-45da-a61d-dee0d5fb3a2b>\n<5bba923a-b525-4371-a1c4-cdaea98d1938>\n\nSententia condempnatoria presbiteri Iacobi.\nIn Christi nomine amen. Cum nos frater Guido Vicentinus, ordinis predicatorum, inquisitor heretice pravitatis in Bononia et provincia Lombardie ac marchia Ianuensi, a sede appostolica deputati, Bonigrinum quondam Deolayti de Verona, tunc habitatorem Bononie, infamatum et infectum crimine heretice pravitatis, exigentibus culpis et demeritis suis, fecerimus personaliter capi et in carcere detrudi et tullerimus sententiam contra ipsum, tanquam contra relapsum pluries in heresim abiuratam, relinquentes eum brachio et iuditio seculari, sicut patet per sententiam scriptam manu Bartholomei de Vicencia notarii, ulterius etiam contra Rosaflore, uxorem dicti Bonigrini, de dicto crimine heresis infectam et similiter infamatam, exigentibus culpis et demeritis suis, sententiam tulerimus tanquam contra relapsam pluries in heresim abiuratam, subicientes eius memoriam dampnationi perpetue, et corpus eius seu ossa ubicumque reperta essent extumulari mandavimus et conburri, omnia ipsius bona mobilia et inmobilia confiscantes, sicut patet per sententiam scriptam manu Rolandini Ferariensis notarii, invenimus manifeste quod don Iacobus, filius Benintendi, rector ecclesie Sancti Thome de Mercato, sciens quod nos inquirebamus et procedebamus contra dictos Bonigrinum et Rosaflore adhuc viventes, tanquam contra credentes et fautores hereticorum et relapsos in heresim abiuratam, item sciens quod in processu et examinatione, quam faciebamus contra dictam Rosaflore et Bonafiliam, neptem dicti Bonigrini, in domo in qua morabantur dicte Rosaflore et Bonafilia, impediti fuimus et graviter molestati et de dicta domo expulsi cum multis inproperiis et cominationibus, usque ad periculum mortis, ita quod non potuimus dictam inquisitionem et examinationem  conplere, sicut patet ex confessione dicti dompni Iacobi, facta in iuditio coram nobis, predictis non obstantibus, dicte Rosaflore in extremis laboranti, nulla super hoc a nobis vel ab alio qui posset concedere, petita licencia nec obtenta, penitenciam dedit et contulit ecclesiastica sacramenta, et ipsa mortua, corpus eius tradidit ecclesiastice s\u00e9pulture, sicut patet in sua confessione predicta, quod fuit in preiudicium catholice fidei et officii nostri et contra papales constitutiones et canonicas sanctiones. Unde dicto dompno Iacobo ad suam deffensionem et excusationem pro predictis faciendam, legittimo termino asignato et sue confessionis copia sibi facta, cum non appareat ipsum dompnum Iacobum aliquam excusationem seu deffensionem fecisse legittimam pro predictis, volentes quod eius culpa ex toto non transeat impunita, sed eius correctio sit eidem utilis et aliis in exemplum, rigorem tamen iusticie misericordia temperantes et eius simplicitati parcentes, habito super predictis conscilio sapientum et deliberacione plenaria per nos ipsos, Christi nomine invocato, auctoritate qua fungimur, ipsum dompnum Iacobum suspendimus ab officio ecclesiastico, usque ad nostre beneplacitum voluntatis, et mandamus eidem quod dicte Rosaflore corpus seu ossa extumulet vel extumulari faciat, usque ad diem sabati proxime futurum, suis manibus, propriis laboribus et expensis. Item ipsum don Iacobum et fideiussores suos et  quenlibet eorum in solidum, ita quod uno solvente alii non teneantur, condempnamus in viginti quinque libris imperialium bononinorum dandis et solvendis nobis vel nunctio nostro, vice et nomine Romane Ecclesie et officii inquisitionis, usque ad octo dies proxime venturos. Preterea ipsum don Iacobum, postquam  iuravit sancte Romane Ecclesie et nostris obedire mandatis, et de ducentis libris bononinorum prestitit ydoneam cautionem, ab omni vinculo excomunicationis quam incurrisset propter predicta vel aliquod predictorum, auctoritate qua fungimur, absolvimus ad cautelam, nichilhominus in predictis et quolibet predictorum addendi et minuendi et mutandi, semel et pluries, prout nobis visum fuerit expediens, auctoritatem et facultatem nobis plenariam reservantes.\nLata et publicata fuit dicta sententia per dictum inquisitorem, pro tribunali sedentem, in loco fratrum predicatorum de Bononia, in domo officii inquisitionis, presentibus dicto don Iacobo, domino Belvilano de Pacibus, domino Acharisio Iohannis Raymondini, domino Iacobo Berardi notario, ad sententiam audiendam, fratre Iohanne de Musonibus, fratre Hoderengo, comite de Panico, fratre Symone Belondini, fratre Hodoardo Bononiensi, fratre Bonifacio de Galuciis, omnibus de ordine predicatorum, testibus vocatis et rogatis.\nSub annis Domini millesimo ducentesimo nonagesimo nono, indictione duodecima, die quarto mensis madii.\n(S.N.) Ego Albertus quondam Carbonis, imperiali auctoritate notarius et dicti inquisitoris notarius, predicta, de eius mandato, publice scripsi ss.ss.\n</5bba923a-b525-4371-a1c4-cdaea98d1938>\n<52d586ba-4c15-49c9-90f6-04445bb3b8ab>\n\nMillesimo ducentesimo nonagesimo nono, indictione duodecima, die septimo mensis aprilis.\nCui nos frater Guido Vicentinus, ordinis predicatorum, inquisitor heretice pravitatis in provincia Lombardie et marchia Ianuensi, a sede appostolica deputati, tullerimus sententiam contra Rosaflore de Verona, uxorem quondam Bonigrini infamatum et infectum crimine heretice pravitatis, et tanquam relapsam pluries in heresim abiuratam, subicientes eius memoriam dampnationi perpetue et corpus eius sive ossa, ubicunque reperta essent, extumillari mandaverimus et comburri, sicud patet ex instrumento scripto manu Rolandini Ferrariensis notarii, invenimus manifeste quod dompnus Iacobus, filius Benintendi de Casadri, rector ecclesie Sancti Thome de Merchato, sciens quod nos inquirebamus et procedebamus auctoritate officii nostri contra dictam Rosaflore adhuc viventem, tanquam contra credentem et fautricem hereticorum et relapsam in heresim abiuratam, item quod in processu et examinacione predicta quam faciebamus in domo habitationis dicte Rosoflore fuimus impediti et graviter molestati, ita quod non potuimus dictam inquisitionem et examinationem complere, sicud patet de predictis ex confessione dicti dompni Iacobi facta in iudicio coram nobis, non obstantibus predictis, dicte Rosaflore in extremis laboranti penitenciam dedit, quam tamem dare non potuit, et contulit ecclesiastica sacramenta et, ipsa mortua, corpus eius tradidit ecclesiastice sepulture, nulla super hoc a nobis vel ab alio qui posset concedere petita licencia vel obtenta, sicut patet in sua confessione predicta. Quod fuit in preiudicium officii nostri et contra canonicas sanctiones. Quia vero dictus dompnus Iacobus culpam suam coram nobis humiliter recognovit, paratus omnem penitenciam quam merebatur in paciencia substinere, et ut ipsum absolveremus a vinculo excomunicationis quam aliqualiter incurrisset humiliter postulavit, postquam ipse dompnus Iacobus iuravit sancte Romane Ecclesie et nostris obedire mandatis et prestitit ydoneam cautionem, ipsum dompnum Iacobum, in nostra presencia constitutum, ab omni vinculo excomunicationis quam incurrisset occasione predictorum excessuum, absolvimus, secundum formam sancte Romane Ecclesie, et ipsum restituamus ecclesiastico officio, a quo fuit suspensus a nobis ad nostre beneplacitum voluntatis, et ulterius eum absolvimus a  condempnatione facta de eo, et ab omni alia pena a nobis sibi collata propter culpas conmissas, aliis que in eius securitate continentur in sua permanentibus firmitate.\nActum Bononie, in domo officii inquisitionis, in loco fratrum predicatorum, presentibus domino presbitero Bencevene, rectore ecclesie Sancte Marie de Casellis, et Mediolanino de Mediolano, familiario dicti inquisitoris, testibus vocatis et rogatis.\n(S.N.) Ego Albertus quondam Carbonis, imperiali auctoritate notarius et dicti inquisitoris notarius, predicta omnia, de eius mandato, publice scripsi ss.ss.\n</52d586ba-4c15-49c9-90f6-04445bb3b8ab>\n<a1b91030-e7d1-478d-b1b0-2d1c7dbce4d3>\n\nIn Christi nomine amem. Nos frater Guido Vicentinus, ordinis predicatorum, inquisitor heretice pravitatis in Bononia et provincia Lombardie ac marchia Ianuensi, a sede appostolica deputati, cum inquisitionem fecerimus generalem contra omnes vivos et defunctos, qui peccarent vel eciam peccavissent in crimine heresis vel circa ipsum crimem, et contra omnes credentes, fautores deffensores, receptatores hereticorum et infamatos de heresi vel male loquentes de fide  catholica, invenimus Iulianum bursarium, filium quondam Salimbene, qui Iulianus consuevit morari Bononie, in capella Sancti Martini de Aposa, per legittimas testium depositiones et per suam confessionem, pluries in iuditio factam, et eciam per sententiam contra eum latam, fuisse et extitisse credentem, fautorem, deffensorem et receptatorem hereticorum et irretitum multo tempore crimine heretice pravitatis et periurum in pluribus confessionibus suis, et ipso iure excomunicatum et relapsum in heresim abiuratam. Nam in millesimo ducentesimo septuagesimo nono, die quarto decimo exeunte iunio, coram fratre Florio Vicentino, ordinis predicatorum, tunc inquisitore heretice pravitatis, dictus Iulianus in iuditio comparuit et iuravit, tam de se quam de aliis, puram dicere veritatem et observare ac  deffendere fidem catolicam et hereticos persequi, et de predictis observandis prestitit cautionem, et fuit inventus in suo dicto et in sua confessione periurus, sicut patet instrumento scripto per  Iacobinum de Turri notarium. Item in eodem millesimo, tercio decimo intrante iulio, in suo dicto et in sua confessione, quam fecit in iuditio coram dicto fratre Florio inquisitore, similiter fuit periurus, falsitatem asserendo et veritatem negando, sicut patet instrumento scripto per dictum Iacobinum de Turri notarium. Item eodem die, dictus Iulianus, coram dicto fratre Florio inquisitore conparuit et coram eo in iuditio est confessus quod in duabus confessionibus suis predictis fuerat mentitus et periurus scienter, falsitatem  asserendo et veritatem negando, set tunc coram dicto inquisitore in iuditio fuit veritatem confessus in parte, asserendo et affirmando se fuisse credentem, fautorem et receptatorem hereticorum et se multa gravia et enormia conmisisse in crimine et circa crimen heretice pravitatis, sicut patet instrumento scripto per dictum notarium. Item in dicto millesimo, die tercio exeunte augusto, per dictum fratrem Florium tunc inquisitorem contra dictum Iulianum, primo omnem heresim abiurantem, fuit lata sententia, scripta manu supradicti notarii, in qua continetur quod si ipse Iulianus dictam sententiam non servaret vel iniunctam sibi penitenciam non impleret aut relaberetur in heresim abiuratam, quod ipse Iulianus, tanquam hereticus publicus, absque ulla audiencia, relinqueretur iuditio seculari. Et quia postmodum nobis legittime constitit quod dictus Iulianus penitenciam, contentam in dicta sententia, non servavit et quod post dictam sententiam ad vomitum rediit et recidivam fecit in heresim abiuratam, in millesimo ducentesimo nonagesimo nono dictum Iulianum cytari fecimus legittime et peremtorie coram nobis, et quia infra terminum sibi statutum, dictus Iulianus coram nobis comparere neglesit, contra ipsum Iulianum ad sententiam diffinitivam procedere poteramus, ipsius Iuliani absencia non obstante. Tandem in eodem millesimo, die septimo mensis madii, dictus Iulianus conparuit Bononie in iudicio coram nobis et iterum omnem heresim abiuravit et sancte Romane Ecclesie et nostris iuravit obedire mandatis et tam de se quam de aliis puram et meram dicere veritatem, et tunc coram nobis in iudicio est confessus, quod non solum in duobus primis dictis et confessionibus suis, factis in iudicio coram supradicto fratre Florio tunc inquisitore, set eciam in tercio dicto et confessione sua, facta coram eodem fratre Florio inquisitore, in iuditio, veritatem negavit scienter, aliquorum credencium hereticorum crimina non manifestando, set tacendo et occultando scienter. Item quod ipse Iulianus cruces sibi impositas per dictum fratrem Florium deposuit, ipsius fratris Florii vel alterius, qui posset concedere, licencia non habita nec obtenta. Item quod ipse Iulianus condempnationem, in sua sententia contentam, non solvit, sed de Bononia recessit, et sic dicti fratris Florii inquisitoris sententiam et penitenciam non servavit. Item in eodem millesimo, undecimo die madii, dictus Iulianus coram nobis, Bononie, in iuditio constitutus, confessus est adhuc, tam de se quam de aliis, plura gravia et enormia, et quod in omnibus  precedentibus dictis et confessionibus suis, in multis scienter tacuit veritatem et fuit periurus, et quod postquam fuit cruce signatus hereticorum credenciam  habuit, recidivam fecit, et relapsus est in heresim abiuratam, per que et alia supradicta, ostendit conversionem suam non veram, set fictam et falsam fuisse, ut de predictis ex forma inquisitionis apparet. Unde ipsa inquisitione apperta et dictis testium publicatis, cum citari fecerimus legittime et peremtorie dictum Iulianum, ut coram nobis legittime compareret facturus et recepturus in inquisitione predicta quod ordo postulat rationis, et maxime recepturus copiam inquisitionis predicte, et eidem Iuliano terminum duxerimus statuendum, ut diceret, allegaret, proponeret et probaret quicquid ad excusationem et deffensionem suam spectare credebat, nec appareat ipsum Iulianum vel aliquos alios aliquam excusationem legittimam seu deffensionem fecisse, nec contra inquisitionem predictam aliquid legittime ostendisse; visis dilligenter actis inquisitionis predicte et eis dilligenter examinatis, habitoque super predictis conscilio sapientum, in presencia venerabilis patris domini fratris Iohannis episcopi Bononie, et deliberatione plenaria per nos ipsos, dictum Iulianum, prius legittime citatum ad sententiam audiendum, et in nostra presencia constitutum, Christi nomine invocato, auctoritate qua fungimur pro tribunali sedentes, in hiis scriptis sententiamus et diffinitive  pronunctiamus fuisse et extitisse credentem, fautorem, deffensorem et receptatorem hereticorum et irretitum crimine heretice pravitatis et in dictis et confessionibus suis fuisse periurum, et recidivam fecisse ac esse relapsum in heresim abiuratam, et ipso iure excomunicatum, et incurrisse omnes penas canonicas et legittimas contra huiusmodi institutas, et ipsum Iulianum iudicamus et condempnamus secundum canonicas sanctiones, tanquam hereticum et relapsum in heresim abiuratam, et relinquimus eum brachio et iuditio seculari, conscignantes eum in manibus et forcia domini Iacobi de Varadeo, iudicis et assesoris et domini Andriotti, millitis nobilis viri domini Ottollini de Mandello, potestatis Bononie, in cuius rei testimonium mandamus tibi Alberto Carbonis  Bonomensi, notario nostro, quod de hoc facias publicum instrumentum. Preterea, ipsius Iuliani omnia bona mobilia et inmobilia, iura, nomina et actiones reales et personales, quecunque, ubicunque et apud quoscunque sint et appareant a tempore perpetrati selleris, pronunctiamus secundum canonicas sanctiones, deductis prius honeribus, inquisitionis officio confiscata et decernimus applicata. Omnes eciam contractus et cuiuscunque generis allienationes de ipsis bonis, a tempore contracti criminis, per eundem Iulianum vel per quoscunque alios factos seu factas cuicunque persone vel loco, cassandos sive cassandas, et irritandos sive irritandas esse pronunctiamus, atque cassamus et irritamus et nullius momenti seu roboris aut valons esse decernimus et sententialiter diffinimus. Et nichilhominus in predictis omnibus et singulis muttandi, addendi et minuendi, semel et pluries prout  nobis visum fuerit expedire, auctoritatem et facultatem nobis ac successoribus nostris  prenariam reservamus.\nLata, lecta et publicata fuit dicta sententia per dictum inquisitorem pro tribunali sedentem, Bononie, in ecclesia Sancti Dominici, presentibus fratribus Homobono, Dominico Bosio, Bonifacino de Galuciis, omnibus de Bononia et de ordine predicatorum, fratre Petro de Riculfis, priore ordinis fratrum de Carmelo, et fratre Simone Anglico, eiusdem ordinis, domino Arpinello, archipresbitero Sancti Petri de Bononia, domino Ubaldino de Riosti, fratribus... de ordine heremitarum, domino Becchadino de  Becchadinis millite, domino Conte domini Lambertini de Ramponibus milite, domnino Iohanne de Simopi\u00e7olis millite, domino Guidone de Cha\u00e7animicis millite, domino Francisco de Gatto iudice, domino Guidone Bontalenti notario, domino Iacobino domini  Bonincontri, decretorum doctoris, domino Manfredo de Padua, et multis aliis testibus vocatis et rogatis.\nSub annis Domini millesimo ducentesimo nonagesimo nono, indictione duodecima, die duodecimo mensis madii.\nItem lecta et publicata fuit dicta sententia per me Albertum Carbonis notarium, de mandato dicti inquisitoris, Bononie, in ecclesia Sancti Martini de Aposa, presentibus fratribus Benvenuto Bononiensi, viccario generali, Guillielmo Anglico supriore, Pace Bononiensi, Iohanino de Bononia, Alberto Bononiensi, omnibus de ordine fratrum de Carmelo, domino Paulo Trintinelli et domino Pace de Saliceto notario, testibus vocatis et rogatis.\nSub annis Domini millesimo ducentesimo nonagesimo nono, indictione duodecima, die decimo septimo mensis madii.\n(S.N.) Ego Albertus quondam Carbonis, imperiali auctoritate notarius et dicti inquisitoris notarius, predictis omnibus interfui et ea omnia, de mandato dicti inquisitoris, publice scripsi ss. ss.\n</a1b91030-e7d1-478d-b1b0-2d1c7dbce4d3>\n<66feb8b3-1b85-4876-a7db-42a7d361c099>\n\nIn Christi nomine amem. Nos frater Guido Vicentinus, ordinis predicatorum, inquisitor heretice pravitatis in Bononia et in provincia Lombardie ac marchia Ianuensi, a sede appostolica deputati, cum inquisitionem fecerimus generalem contra omnes vivos et defunctos, qui peccarent vel eciam peccavissent in crimine heresis vel circa ipsum crimem, et contra omnes credentes, fautores, deffensores, receptatores hereticorum et infamatos de heresi vel male loquentes de fide catholica, invenimus Bompetrum, filium quondam Iohannis bursarii, de cappella Sancti Martini de Aposa, civitatis Bononie, per legittimas testium depositiones et per suam confessionem, pluries et coram pluribus inquisitoribus in iudicio factam, et eciam per sententiam contra eum latam fuisse et  extitisse credentem, fautorem, deffensorem et receptatorem hereticorum et irretitum multo tempore crimine heretice pravitatis et periurum in dictis et confessionibus suis et ipso iure  excomunicatum et relapsum in heresim abiuratane Nam in millesimo ducentesimo septuagesimo sexto, decimo die novembris, dictus  Bompetrus coram fratre Guillielmo Cremonensi tunc inquisitore in iuditio comparuit et omnem heresim abiuravit et prestitit cautionem, et requisitus a dicto fratre Guillielmo inquisitore sub  iuramento de factis hereticorum, inventus est in suo dicto et sua confensione periurus, falsitatem asserendo et totaliter veritatem negando, sicut patet ex instrumento Petrecini notarii quondam Bertholomei Mo\u00e7oni. Item in eodem millesimo, septimo die intrante decembri, dictus Bompetrus, coram dicto fratre Guillielmo inquisitore in iuditio constitutus, licet in pluribus tunc veritatem negaverit, tamem confessus fuit se in primo dicto suo fuisse mentitum et periurum scienter et in crimine heresis et circa ipsum crimem se multa gravia et enormia conmisisse, sicut patet ex instrumento dicti Petrecini notarii. Item eodem millesimo, mense et die, post dictam confessionem, per dictum fratrem Guillielmum tunc inquisitorem fuit lata sententia et scripta per dictum notarium contra dictum Bompetrum, tanquam contra credentem, fautorem et receptatorem hereticorum et periurum in dictis suis, et fuit cruce signatus et condempnatus in certa peccunie quantitate, et sibi pro penitencia iniunctum quod deberet, infra certum tempus, beati Petri appostoli limina visitare. Item in millesimo ducentesimo septuagesimo nono, ex confessione dicti Bompetri in iudicio facta coram fratre Florio Vicentino tunc inquisitore, patet quod ipse Bompetrus cruces, impositas sibi per fratrem Guillielmum tunc inquisitorem, deposuit, absque dicti fratris Guillielmi inquisitoris nulla super hoc habita licencia vel obtenta. Item in millesimo ducentesimo nonagesimo nono, die vigesimo sexto februarii, dictus Bompetrus, legittime coram nobis citatus, in termino sibi statuto, coram nobis conparere neglesit. Unde, cum esset nobis de crimine heresis accusatus et infamatus, ideo detemptus et captus, et vigesimo tercio die marcii in nostra presencia constitutus, confessus est quod in dictis et confessionibus suis factis coram dictis inquisitoribus veritatem tacuit, aliquorum credentium hereticorum crimina occultando scienter, ita quod fuit in quolibet dicto suo et confessione periurus. Item quod penitenciam datam sibi per fratrem Guillielmum tunc inquisitorem et contentam in eius sententia non servavit. Item quod post dictam sententiam ipse Bompetrus ad vomitum rediit et recidivam fecit in heresim abiuratam, Mariam hereticam visitando seu receptando et vitualia ei mittendo, sciens ipsam esse hereticam. Item in eodem millesimo, undecimo die madii, dictus Bompetrus coram nobis Bononie in iuditio constitutus, confessus est adhuc, tam de se quam de aliis, plura gravia et enormia, et quod in omnibus precedentibus dictis et confessionibus suis in multis scienter tacuit veritatem et fuit periurus, ut de predictis ex forma inquisitionis apparet, per que ostendit conversionem suam fictam et falsam fuisse. Unde ipsa inquisitione apperta et dictis testium publicatis, cum cytari fecerimus legittime et peremtorie dictum Bompetrum, ut coram nobis legittime comparerei facturus et recepturus in inquisitione predicta, quod ordo postulat rationis, et maxime recepturus copiam inquisitionis  predicte, et eidem Bompetro terminum duxerimus statuendum ut diceret, allegaret, proponeret et probaret quicquid ad excusationem et deffensionem suam spectare credebat, nec appareat ipsum Bompetrum vel aliquos alios aliquam excusationem legittimam seu deffensionem fecisse, nec contra inquisitionem predictam aliquid legittime ostendisse; visis dilligenter actis inquisitionis predicte et eis dilligenter examinatis, habitoque super predictis conscilio sapientum, in presencia venerabilis  patris domini fratris  Iohannis episcopi Bononie et deliberatione plenaria per nos ipsos, dictum Bompetrum, prius legittime citatum ad sententiam audiendum, et in nostra presencia constitutum, Christi nomine invocato, auctoritate qua fungimur pro tribunali sedentes, in hiis scriptis sentenciamus et diffinitive pronunctiamus, fuisse et extitisse credentem, fautorem, deffensorem et receptatorem hereticorum et irretitum crimine heretice pravitatis et in dictis et confessionibus suis fuisse periurum, et recidivam fecisse ac esse relapsum in  heresim abiuratam, et ipso iure excomunicatum esse, et incurrisse omnes penas canonicas et legittimas contra huiusmodi institutas, et ipsum Bompetrum iudicamus et condempnamus secundum canonicas sanctiones, tanquam hereticum et relapsum in heresim abiuratam, et relinquimus eum brachio et iuditio seculari, consignantes eum in manibus et forcia domini Iacobi de Varadeo iudicis et assesoris, et domini Andriotti, militis nobilis viri domini Ottolini de Mandello potestatis Bononie, in cuius rei testimonium mandamus tibi Alberto Carbonis Bononiensi, notario nostro, quod de hoc facias publicum instrumentum. Preterea ipsius Bompetri omnia bona mobillia et inmobillia, iura, nomina et actiones reales et personales, quecunque, ubicunque et apud quoscunque sint et appareant, a tempore perpetrati selleris, pronunctiamus secundum canonicas sanctiones, deductis prius oneribus, inquisitionis officio confiscata et decernimus applicata. Omnes eciam contractus et cuiuscunque generis allienationes, de ipsis bonis, a tempore contracti criminis, per eundem Bompetrum vel per quoscunque alios factos sive factas cuicunque persone vel loco, cassandos sive cassandas et irritandos sive irritandas esse pronunctiamus, atque cassamus et irritamus, et nullius momenti seu roboris aut valoris esse decernimus et sententialiter diffinimus. Et nichilhominus in predictis omnibus et singulis, mutandi, addendi et minuendi semel et pluries prout  nobis visum fuerit expedire, auctoritatem et facultatem nobis ac successoribus nostris plenariam reservamus.\nLata, lecta et publicata fuit dicta sentencia per dictum inquisitorem pro tribunali sedentem, Bononie, in ecclesia Sancti Dominici, presentibus fratribus Homobono Bononiensi, Dominico Bosio, Bonifacino de Galluciis, omnibus de Bononia, de ordine predicatorum, fratre Petro de Riculfis, priore ordinis fratrum de Carmelo, et fratre Simone Anglico, eiusdem ordinis, domino Arpinello, archipresbitero Sancti Petri de Bononia, domino Ubaldino de Riosti, fratribus... de ordine heremitarum, domino Bechadino de Bechadinis millite, domino Conte domini Lambertini de Ramponibus millite, domino Iohanne de Simopi\u00e7olis millite, domino Guidone de Ca\u00e7animicis millite, domino Francisco de Gatto iudice, domino Guidone Bontalenti notario, Iacobino domini Bonincontri, decretorum doctoris, domino Manfredo de Padua, et multis aliis testibus vocatis et rogatis.\nSub annis Domini millesimo ducentesimo nonagesimo nono, indictione duodecima, die duodecimo madii.\nItem lecta et publicata fuit dicta sententia per me Albertum Carbonis notarium, de mandato dicti inquisitoris, Bononie, in ecclesia Santi Martini de Aposa, presentibus fratribus Benvenuto Bononiensi, vicario generali, Guillielmo Anglico suppriore, Pace Bononiensi, Iohanino de Bononia, Alberto Bononiensi, omnibus de ordine fratrum de Carmelo, domino Paulo Trintinelli et domino Pace de Saliceto notario, testibus vocatis et rogatis.\nSub annis Domini millesimo ducentesimo nonagesimo nono, indictione duodecima, die decimo septimo mensis madii.\n(S.N.) Ego Albertus quondam Carbonis, imperiali auctoritate notarius et dicti inquisitoris notarius, predictis interfui et ea, de mandato dicti inquisitoris, publice scripsi, ss.ss.\n</66feb8b3-1b85-4876-a7db-42a7d361c099>\n<08e1ad84-1ce4-4f18-b51d-66ea26546a06>\n\nMillesimo ducentesimo nonagesimo nono, indictione duodecima.\nIn Christi nomine amem. Nos frater Guido Vicentinus, ordinis predicatorum, inquisitor heretice pravitatis in Bononia et provincia Lombardie ac marchia Ianuensi, a sede appostolica deputati, cum sentencias tullerimus contra Bompetrum et Iulianum bursarios, et eos iudicaverimus et pronunctiaverimus exigentibus demeritis suis tanquam hereticos et relapsos in heresim abiuratam, relinquentes eos iudicio seculari, invenimus manifeste per suam confessionem et per testium depositiones, quod Saviabona, f\u00eclia Gerardi Veneciani et uxor Albertini Iacobi, cappelle Sancti Iacobi de Carbonensibus, dictis Bompetro et Iuliano prestitit pr\u00f2 suo posse favorem, et nobis ac officio nostro intullit  mollestiam et gravamem, in preiudicium catholice f\u00ecdei et sancte Romane Ecclesie et sententiarum nostrarum, dicendo et asserendo quod predicti Bompetrus et Iulianus fuerant pro peccunia condempnati. Item quod malum opus et magnum peccatum erat factum et fiebat de eis. Item quod fratres predicatores cum Sancto Dominico essent digni conburri, et predicta et plura alia dixit gravia et enormia in vituperium et periculum officii inquisitionis et sententiarum nostrarum, et per consequens ecclesiastice libertatis, et in favorem et deffensionem dictorum Iuliani et Bompetri et per consequens hereticorum et credencium eorum, ut de predictis apparet ex forma inquisitionis predicte, per que ostendit se fuisse hereticorum et credencium eorum fautricem et  deffensatricem, et se in excomunicationis sententiam incidisse. Unde ipsa inquisitione apperta, cum citari fecerimus legittime et peremtorie dictam Saviabonam, ut coram nobis legittime compareret, factura et receptura in inquisitione predicta, quod ordo postulat rationis, et masime receptura copiam inquisitionis predicte, et eidem Saviabone terminum duxerimus statuendum, ut diceret, allegaret, proponeret et probaret quicquid ad excusationem et deffensionem suam spectare credebat, nec appareat ipsam Saviabonam vel aliquos alios pro ea aliquam excusationem legittimam seu deffensionem fecisse, nec contra inquisitionem predictam aliquid legittime ostendisse. Visis dilligenter actis inquisitionis predicte et eis dilligenter examinatis, habitoque super predictis conscilio sapientum, et deliberatione plenaria per nos ipsos, dictam Saviabonam, prius legittime citatam ad sententiam audiendum et in nostra presencia constitutam, Christi nomine invocato, auctoritate qua fungimur pro tribunali sedentes, in hiis scriptis  sententiamus et diffinitive pronunctiamus fuisse et extitisse fautricem et deffensatricem hereticorum sive credencium eorum, et  inpugnatricem  et turbatricem officii inquisitionis et iurisdictionis dicti inquisitoris, et per consequens auctoritatis ac potestatis  appostolice sedis, et ipso iure excomunicatam fuisse, et incurrisse omnes penas canonicas et legittimas contra huiusmodi institutas. Propterea in testimonium et correctionem suorum excessuum, volentes quod eius culpa ex toto non transseat impunita, set dicte Saviabone malicia suo nomini contraria non inveniat successorem, set punite transgressionis exemplar retrahat alios ab offensa, rigorem tamem iusticie misericordia temperantes, dicte Saviabone imponimus penitenciam infrascriptam, decernentes et mandantes ut eam debeat inviolabiliter observare, videlicet quod saltem semel in anno suorum confessionem faciat peccatorum. Item mandamus eidem quod in sua veste superiori portet continue duas cruces crocei colloris, longitudinis duorum palmorum et amplitudinis quatuor digitorum unam anterius in pectore, et aliam posterius inter scapulas, et vestis cum crucibus non sit eiusdem coloris. Item quod vadat in omnibus diebus dominicis et festis precipuis ad predicationem, que fiet in domo fratrum predicatorum vel fratrum minorum vel in ecclesia Sancti Petri, et ibi se predicatori coram populo  presentabit, dicta loca visitando alternatim et continuando predicationes in locis predictis. Item quod qualibet die dicat viginti quinque pater noster et totidem ave maria, et faciat totidem venias. Item quod ieiunet sextam feriam in qualibet septimana, et predicta debeat, absque impedimento legittimo, observare. Item districte precipimus dicte Saviabone quod ipsa usque ad quatuor dies proxime venturos, faciat unum depositum, nomine nostro et officii inquisitionis, ubi sibi ordinaverimus, de decem libris imperialium in peccunia numerata, ut de ipso deposito libere possimus nostram facere voluntatem. Et in predictis omnibus et singulis reservamus nobis nostrisque coinquisitoribus et nostris successoribus, ad hoc addendi, minuendi et conmutandi semel et pluries prout de iure fieri poterit et nobis visum fuerit expedire, liberam et plenariam arbitrii facultatem. \nLata, lecta et publicata fuit dicta sententia per dictum inquisitorem pro tribunali sedentem, Bononie, in ecclesia beati Dominici, presentibus fratre Homobono Bononiensi, fratre Guillielmo  Paduano, fratre Marcho converso, omnibus de ordine fratrum  predicatorum, fratre Hostexano de Plantavignis, ordinis milicie beate Marie, domino Guidone de Za\u00e7animicis milite, domino Iacobo Berardi notario, fratre Guidone Signorini notario, domino  Amadore Guidonis Albertini notario et domino Petro Pungitto de Favencia, testibus vocatis et rogatis.\nSub annis Domini millesimo ducentesimo nonagesimo nono, indictione duodecima, die decimo mensis iunii.\n(S.N.) Ego Albertus quondam Carbonis, imperiali auctoritate notarius et dicti inquisitoris notarius, predicta omnia, de mandato dicti inquisitoris, publice scripsi ss.ss.\n</08e1ad84-1ce4-4f18-b51d-66ea26546a06>\n<62ab3cea-c5de-4401-8799-3f730ba7e411>\n\nIn Christi nomine amem. Nos frater Guido Vicentinus ordinis predicatorum, inquisitor heretice pravitatis in Bononia et provincia Lombardie ac marchia Ianuensi, a sede appostolica deputati, cum sententias tullerimus contra Bompetrum et Iulianum  bursarios et eos iudicaverimus et pronunctiaverimus, exigentibus demeritis suis, tanquam hereticos et relapsos in heresim abiuratam, reliquentes eos iudicio seculari, invenimus manifeste, per l\u00e9gitimas testium depositiones et in parte per suam confessionem, quod dominus Paulus Trintinellus, cappelle Sancti Martini de Aposa, dictis Bompetro et Iuliano et precipue dicto Bompetro prestitit pro suo posse favorem et nobis et officio nostro molestiam et gravamen in preiudicium fidei et sancte Romane Ecclesie et in detrimentum officii nostri et sententiarum nostrarum, dicendo et cum clamore asserendo, in ecclesia Sancti Martini de Aposa, hora misse, audientibus et intelligentibus multis, cum legerentur sive postquam lecte fuerunt dicte sententie nostre, late contra predictos Bompetrum et Iulianum, quod dictus Bompetrus fuerat bonus homo et quod fuerat condepnatus iniuste  et quod sententie nostre nichil valebant et quod excomunicationem nostram in nullo timebat, quia nullius erat roboris aut valoris, et multa alia dixit enormia et turpia in derisionem, enervationem et vituperium officii inquisitionis et sententiarum nostrarum et in favorem et deffensionem et excusationem dicti Bompetri, et per consequens hereticorum et credendium eorum, ut de predictis apparet ex forma inquisitionis facte contra dictum dominum Paulum, per que ostendit se fuisse hereticorum et credencium eorum fautorem et deffensorem, et se in excomunicationis sentenciam incidisse. Unde ipsa inquisitione apperta et dictis testium publicatis, cum citari fecerimus legittime et peremtorie dictum dominum Paulum, ut coram nobis legittime conpareret, facturus et recepturus in inquisitione predicta, quod ordo postulat rationis, et maxime recepturus copiam inquisitionis predicte, et eidem domino Paulo terminum duxerimus statuendum, ut diceret, allegaret, proponeret et probaret quicquid ad excusationem et deffensionem suam spectare credebat, nec appareat ipsum dominum Paulum vel aliquos alios pro eo aliquam excusationem legittimam seu deffensionem fecisse, nec contra inquisitionem predictam aliquid legittime ostendisse. Visis dilligenter actis inquisitionis predicte et eis dilligenter examinatis, habitoque super predictis conscilio sapientum et deliberatione plenaria per nos ipsos de venerabilis patris domini fratris Iohannis episcopi Bononie consciencia et assensu, dictum dominum Paulum, prius legittime citatum ad sententiam audiendum et in nostra presencia constitutum, Christi nomine invocato, auctoritate qua fungimur pro tribunali sedentes, in hiis scriptis sententiamus et diffinitive pronunctiamus fuisse et extitisse fautorem et deffensorem hereticorum sive credencium eorum et  impugnatorem ac detractorem officii inquisitionis et auctoritatis ac potestatis appostolice sedis, et periurum in dictis et confessionibus suis factis in iudicio coram nobis, et ipso iure excomunicatum, et incurrisse omnes penas canonicas et legittimas contra huiusmodi institutas. Propterea in testimonium et correctionem suorum excessuum, volentes quod eius culpa ex toto non transseat inpunita, set eius correctio sit eidem salutaris et aliis in exemplum, rigorem tamen iusticie misericordia temperantes imponimus sibi penitenciam infrascriptam, decernentes et mandantes ut eam debeat inviolabiliter observare, videlicet quod saltem semel in anno suorum confessionem veram faciat peccatorum. Item quod in omnibus diebus dominicis et festis precipuis ire debeat ad predicationem que fiet in loco fratruip predicatorum vel in loco fratrum minorum aut in ecclesia sive platea Sancti Petri, dicta loca in diebus predictis et predicationibus alternatim continuando, usque ad unum annum proxime venturum ad minus. Item districte precipimus dicto domino Paulo quod ipse usque ad quatuor dies proxime venturos faciat unum depositum, nomine nostro et officii inquisitionis, de ducentis fibris imperialium in peccunia numerata, ubi sibi ordinaverimus, ut de dicto deposito libere possimus nostram facere voluntatem. Et in predictis omnibus et singulis mutandi, addendi et minuendi, semel et pluries, prout nobis visum fuit expedire, auctoritatem et facultatem nobis ac successoribus nostris liberam et plenariam reservamus.\nLata, lecta et pronunciata fuit dicta sententia per dictum inquisitorem pro tribunali sedentem, in capitullo fratrum predicatorum de Bononia, presentibus fratribus Guillielmo et Simone de Pipernis, ordinis fratrum de Carmelo, domino Faciolo domini Lambertini, cappelle Sancte Marie de Castro Britonum, domino Andrea, filio domini Iohannis, et Millanino de Mediolano, testibus vocatis et rogatis, die decimo mensis iunii.\n(S.N.) Ego Albertus quondam Carbonis, imperiali auctoritate notarius et dicti inquisitoris notarius, predicta omnia, de eius mandato, publice scripsi, ss.ss.\n</62ab3cea-c5de-4401-8799-3f730ba7e411>\n<672f3179-ad3e-45b9-9714-a27a24aa3678>\n\nIn Christi nomine amen. Nos frater Guido Vicentinus ordinis predicatorum, inquisitor heretice pravitatis in Bononia et  provintia Lombardie ac marchia Ianuensi, a sede appostolica deputati, cum inquisitionem fecerimus generalem contra omnes vivos et defuntos qui peccarent vel etiam peccavissent in crimine heresis vel circha ipsum crimen, et contra omnes credentes, fautores, defensores, receptatores hereticorum et infamatos de heresi vel male loquentes de fide catholica, invenimus Zachariam, filium gannis Bondi Balbi de Sancta Agatha, districtus Bononie, per suam confessionemcoram nobis in iudicio factam, a dotrina Christiana et a veritate chatolica deviasse, dicendo verba inordinata et erronea que sunt contra dotrinam sanam et bonos mores: scilicet quod Ecclesia Romana perdidit perfectionem quando sanctus Silvester accepit temporalia bona a Costantino imperatore; et quod Ecclesia Christi a tempore appostolorum usque ad tempus sancti Silvestri fuit in statu perfectionis sed a tempore sancti Silvestri citra perdidit perfectionem predictam. Item quod ipse Zacharias et alii consimiles sibi tenentes statum eius sunt in maiori perfectione quam fuerint sanctus Gregorius papa, sanctus Augustinus episcopus et alii santi qui habuerunt temporalia bona. Item quod dominus papa nec aliquis alius potest sibi precipere nec ei prohybere quod mutet et dimittat statum quem tenet, dicens ipse Zacharias quod tenet dictum statum perfectionis quem habuit et tenuit Ecclesia primitiva. Item dicendo ipse Zacharias quod oscula et amplexus, tactus carnales in inpudicis membris et alibi cum homine et muliere, etiam matrimonio non estante, poterant fieri et exerceri sine peccato; que omnia predicta derrogant Christiane fidey et chatolice veritati. Unde cum citari fecerimus dictum Zachariam legiptime et peremptorie, ut coram nobis  legiptime conpareret facturus et recepturus quod ordo postulat rationis, et maxime recepturus copiam inquisitionis et sue confessionis  predicte, et eidem Zacharie terminum duxerimus statuendum ut diceret, allegaret, proponeret et probaret quidquid ad excusationem et defensionem suam spectare credebat, nec appareat ipsum Zachariam vel aliquos alios pro eo aliquam excusationem  legiptimam seu defensionem fecisse nec contra inquisitionem predictam aliquid legiptime hostendisse; visis diligenter actis ipsius inquisitionis et eis diligenter examinatis, habitoque super predictis consilio sapientum et deliberatione plenaria per nos ipsos, de venerabilis patris domini fratris Iohamnis Bononie episcopi  consientia et consensu, dictum Zachariam prius legiptime citatum ad sententiam audiendam et in nostra presentia constitutum, Christi nomine invocato, autoritate qua fungimur pro tribunali sedentes, in hiis scriptis sententiamus et diffinitive pronuntiamus a Christiana dotrina et a veritate chatolica deviasse et dixisse verba erronea et que sapiunt heresim et que sunt contra appostolicam dotrinam et bonos mores et ipso iure excomunicatum fuisse et incurrisse omnes penas canonicas et legiptimas contra huiusmodi institutas.  Propterea in testimonium et coreptionem erroris sui, rigorem tamen iusticie misericordia temperantes, ipsi Zacharie penitenti et revocanti errores predictos  imponimus penitentiam infrascriptam, decernentes et mandantes ut eam debeat inviolabiliter observare: videlicet quod saltem semel in anno suorum confessionem faciat pecatorum. Item mandamus eidem quod in sua veste superiori portet continue duas cruces crocoi coloris, longitudinis duorum palmorum et amplitudinis quatuor digitorum, unam anterius in pectore et aliam posterius inter scapulas, et vestis non sit eiusdem coloris cum crucibus. Item quod vadat in omnibus diebus dominicis et festis precipuis ad predicationem que fiet in domo fratrum predicatorum vel fratrum minorum vel in ecclesia Sancti Petri, et ibi se coram populo predicatori presentet, dicta loca visitando  alternatim et continuando predicationes in diebus predictis. Item quod qualibet die dicat vigimtiquinque pater noster et totidem  avemaria et faciat totidem invenias. Item quod ieiunet sextam feriam in qualibet septimana et predicta debeat observare absque  inpedimento legiptimo. Item quod debeat laborare et non vivere  ociosus absque nostra licentia speciali. Item quod non debeat vagari per mundum nec egredi civitatem Bononie vel eius districtum. Insuper dicto Zacharie districte precipimus sub pena  excomunicationis et sub aliis penis, quibus est inquisitionis officio obligatus, quod omnia et singula que in presenti sententia continentur et alia que se observaturum iuravit, debeat inviolabiliter observare, ne, quod absit, per transgressionem ipsorum seu cuiuscumque actus alterius, relapsus in heresim censeri possit aliquatenus vel presumi, cum relapsi huiusmodi iuxta canonicas sanctiones seculari sint iudicio sine ulla penitus audientia relinquendi. Et in omnibus et singulis reservamus nobis nostrisque  conquisitoribus et nostris sucessoribus, ad hec addendi, minuendi et comutandi semel et pluries prout de iure fieri poterit, liberam et plenariam arbitrii facultatem.\nLata, lecta, publicata et pronuntiata fuit hec sententia in ecclesia Beati Dominici fratrum predicatorum Bononie per dictum dominum fratrem Guidonem inquisitorem pro tribunali sedentem et per me ipsum subscriptum notarium, presentibus fratre  Homobono Bononiensi, fratre Guillielmo Paduano, fratre Matheo converso, omnibus ordinis et conventus fratrum predicatorum de Bononia; presentibus etiam dominis fratre Hostexano de  Plantavignis ordinis militie Beate Marie, Guidone de Caanimicis milite, Iacobo quondam Berardi notario, fratre Guidone Signoritti notario, Amadore Guidonis Albertini notario et Bertholino Pungitti de Faventia testis ad hoc vocatis et rogatis. Sub anno Domini millesimo ducentesimo nonagesimo nono, indictione duodecima, die decimo iunii.\n(S.N.) Ego Guido Bontalenti, imperiali autoritate notarius et nunc dicti domini inquisitoris notarius, predictis omnibus interfui  et predicta omnia et singula de ipsius domini inquisitoris mandato scripsi, legi et publicavi.\n</672f3179-ad3e-45b9-9714-a27a24aa3678>\n<e37d6120-95c7-47a7-8a39-2f449af0cec3>\n\nIn Christi nomine amen. Cum frater Florius Vicentinus ordinis predicatorum, quondam inquisitor heretice pravitatis in Bononia et in provintia Lombardie ac marchia Ianuensi, sententiam tulerit contra dominam Rengardam, filiam quondam domini Pappatone et uxorem condam domini Francisci de Acursio de Bononia, pronuntians ipsam fuisse et extitisse credentem, fautricem et receptatricem hereticorum et periuram in pluribus dictis et confessionibus suis et ipso iure excomunicatam et incurrisse omnes penascanonicas et legiptimas contra huiusmodi institutas; et insuper dictus frater Florius inquisitor reservaverit sibi suisque conquisitoribus ac sucessoribus iniungendi predicte domine  Rengarde pro penitentia et satisfactione predictarum culparum, semel et pluries prout de iure fieri posset, liberam et plenariam arbitrii facultatem; et legiptime appareat quod dictus frater Florius nec aliquis alius inquisitor dicte domine Rengarde pro culpis et excessibus suis predictis nullam penitentiam imposuit nec iniuncxit; nos frater Guido Vicentinus ordinis predicatorum, inquisitor heretice pravitatis in predictis Bononia et provintia Lombardie ac marchia Ianuensi, a sede appostolica deputati, qui dicto fratri Florio in predicto officio inquisitionis sucessimus, volentes, prout  de iure et ex debito officii nostri tenemus, ipsius fratris Florii dictam sententiam executioni mandare; quia dictam dominam Rengardam a tempore dicte sententie in crimine heresis non invenimus deliquisse, et considerata eius conversione humili ac conversatione devota, rigorem iusticie misericordia temperando, eidem domine Rengarde legiptime citate et in nostra presentia constitute  inponimus penitentiam infrascriptam, mandantes eidem ut eam debeat inviolabiliter observare: videlicet quod saltem semel in anno suorum confessionem veram faciat pecatorum. Item quod in qualibet die dicat vigimtiquinque pater noster et totidem avemaria humiliter et devote. Item quod omni anno visitet sepulcrum beati Dominici et cingat arcam eius de una candela. Item quod in qualibet septimana uni pauperi prandium vel cenam et in quolibet anno unam vestem debeat misericorditer exibere. Insuper eidem domine Rengarde mandamus quatenus usque ad unum mensem proxime venturum faciat unum depositum de vigimtiquinque librarum imperialium ubi ordinaverimus sibi nomine officii inquisitionis et nostro, ut de ipso deposito possimus libere nostram facere volumtatem. Sane dictam dominam Rengardam, postquam in iudicio coram nobis omnem heresim abiuravit et iuravit sancte Romane Ecclesie et nostris obedire mandatis, et super hiis servandis solempni stipulatione interveniente, se sub certa pena pecuniaria obligavit, autoritate qua fungimur ab omni vinculo excomunicationis absolvimus quem incurrisset propter culpas et excessus quos ipsa coram nobis aut aliis inquisitoribus in iudicio est confessa et eam restituimus Ecclesie sacramentis. Item absolvimus ipsam dominam Rengardam preter penam et penitentiam supradictam, ab omni alia pena et penitentia que per nos aut sucessores nostros eidem posset inponi aliqualiter vel infligi propter culpas et excessus quos usque in presentem diem comisit circa heresis crimen, et quos ipsa coram nobis seu aliis inquisitoribus in iudicio est confessa. Item eidem domine Rengarde omnia bona quondam sua mobilia et inmobilia, iura, nomina et acciones que a tempore contracti criminis fuerunt de iure inquisitionis officio confiscata ut ea de cetero habeat, teneat et possideat per se ac suos filios et heredes ut de hiis testari valeat, et tam in vita quam in morte libere suam facere voluntatem, excepto deposito supradicto, considerata infirmitate dicte domine Rengarde et intuitu pietatis ac filiorum suorum, autoritate qua fungimur misericorditer indulgemus et a frugibus perceptis absolvimus, decernentes et volentes ut promissiones et cautiones, quibus ipsa domina Rengarda obligata est nobis aut aliis inquisitoribus seu officio inquisitionis, in suo robore et vigore et in sua permaneant firmitate. Porro, si ipsa domina Rengarda reddiret ad vomitum vel dictam penitentiam nollet servare aut ipsa seu filii non recognoscerent gratias supradictas sed nos aut officium nostrum in aliquo molestarent, supra dictas gratias et beneficia revocamus, decernentes ea et inania et eisdem minime valitura.\nLata, lecta, pronuntiata et publicata fuit dicta sententia in ecclesia Beati Dominici fratrum predicatorum de Bononia, per dictum dominum fratrem Guidonem inquisitorem pro tribunali sedentem, presentibus fratre Homobono et fratre Bonifaino de Gallutiis, ambo Bononienses, ordinis et conventus fratrum predicatorum de Bononia, testibus ad hoc vocatis et rogatis.\nSub anno Domini millesimo ducentesimo nonagesimo nono, indictione duodecima, die quarto iulii.\n(S.N.) Ego Guido Bontalenti, imperiali autoritate et nunc dicti domini inquisitoris notarius, predictis omnibus interfui et predicta omnia et singula, de ipsius domini inquisitoris mandato, scripsi, legi et publicavi.\n</e37d6120-95c7-47a7-8a39-2f449af0cec3>\n<28a0e394-ac2b-40e0-ad91-65ab78583182>\n\nIn Christi nomine amen. Nos frater Manfredus Parmensis ordinis predicatorum, auctoritate sedis apostolice inquisitor  heretice pravitatis in provincia Lombardie et marchia Ianuensi, iuxta nobis curam conmissi officii contra hereticos, credentes, fautores et deffensores eorum, inquisitionem generaliter facientes, invenimus manifeste per dicta legittima testium iuratorum quod, postquam per reverendum virum fratrem Guidonem Vicentinum ordinis suprascripti, coinquisitorem nostrum, quondam Armannus  Pungilupus de Ferraria de mandato summi pontificis fuerat, suis exigentibus demeritis, per sententiam hereticus iudicatus, ipsius ossa combusta et memoria perpetuo condempnata, et post eciam  excomunicationis latam sentenciam per eundem in omnes et singulos qui dicto Armanno favorem seu reverentiam ullo modo impenderent, Franciscus filius quondam Guidecti de Ymolensibus de Ferraria, qui nunc moratur Bononie in capella Sancte Marie de Charariis, prefato Armanno dampnato heretico suo posse favorem prestitit et honorem, ipsum sanctum, dei amicum et bonum hominem appelando et per ipsum facta multa miracula asserendo; addensque malum opus et contra iusticiam extitisse ipsum  Armannum comburere et dampnare et supradictum inquisitorem graviter deliquisse et quod foret iustum et dignum  de ipso inquisitore et aliis, qui ad hoc dederunt opperam vel iuverunt, vindictam summarie prout in combustione cuiusdam heretice de fratribus predicatoribus contigit apud Parmam, ut de hiis ex forma inquisitionis apparet. Que dicta per suprascritum  Franciscum extitisse in preiudicium fidey ac sancte Romane Ecclesie dignoscuntur et nobis et nostro officio gravamen et molestiam intulerunt et per consequens heretice pravitati dictus Franciscus favisse convincitur in predictis. Unde dicta inquisitione apperta et dictis testium publicatis, cum ipsi Francisco per nos et fratrem Milidoxium de Corvis viccarium nostrum facta sit copia de inquisitione et dictis testium et aliis, prout postulat ordo iuris, et eidem insuper per nos competens terminus assignatus, infra quem diceret, proponeret et probaret quicquid spectare credebat ad suam excusationem; nec per se seu alium contra inquisitionem predictam appareat deffensionem aliquam ostendisse; visis et diligenter examinatis actis inquisitionis predicte coram pluribus sapientibus, de ipsorum consilio unanimi et concordi , suprascriptum  Franciscum, prius citatum et in nostra presencia constitutum, Christi nomine invocato, auctoritate qua fungimur pro tribunali sedentes, in hiis scriptis sentenciamus et diffinitive pronunctiamus fuisse et extitisse sedis apostolice et officii inquisitionis impugnatorem et detractorem excomunicatum et incurrisse penas canonicas editas contra tales. Et propterea in testimonium et correctionem excessuum premissorum, ut ipsius Francisci corectio sit salutaris et aliis in exemplum, rigorem tamen iusticie misericordia temperantes, sibi imponimus penitenciam infrascriptam, decernentes ut eam debeat exacta diligencia observare: videlicet quod a prolatione pressentis sententie usque ad tres annos, omnes vigilias beate Virginis et in die veneris sancto in pane et aqua abstineat et quod omnibus diebus dominicis et festivis, usque ad unum annum integrum, archam beati Dominici patris nostri reverenter debeat visitare et in ipsa ecclesia audire missam, et ibidem vigintiquinque pater noster cum totidem avemaria dicat, infirmitate seu iusto impedimento alio non obstante. Item volumus et mandamus quod de cetero dictum Armannum Pungilupum bonum hominem non nominet nec credat sed pocius perfidum hereticum et profanum, et quod ad detractores contra inquisitionis officium et viros religiosos inquisitores conscimiles suprascriptam linguam amplius non relaxet. Item precipimus ei districte sub pena  excomunicationis et decem librarum imperialium quod usque ad octo dies proxime venientes faciat unum depositum de quinque libris imperialium nomine officii inquisitionis et nostro, ubi sibi ordinaverimus, ut de ipso deposito nostram possimus facere voluntatem; et in hiis omnibus et singulis addendi, minuendi, mutandi, prout expediens fuerit nobis nostrisque successoribus, reservamus plenariam arbitrii facultatem.\nLata, lecta et publicata fuit dicta sententia per dictum inquisitorem pro tribunali sedentem Bononie, in capitulo maiori fratrum predicatorum, presente dicto Francisco ad sententiam audiendam et presentibus fratre Milidoxio de Corvis, viccario dicti inquisitoris, fratre Francisco de Marchia ordinis predicatorum, domino Thomace, filio domini Lambertini Ramponis, legum  doctore et milite, domino Francisco de Samaritanis milite, fratre Dondideo quondam Zannis, fratre Iohanne quondam domini Symonis tercii ordinis humiliatorum, domino Felone domini Petri de Baxacomatribus et domino Dino domini Rolandini  Formaglini, testibus vocatis et rogatis.\nSub annis Domini millesimo trecentesimo primo, indictione quarta decima, die quinto decimo mensis decembris.\nEgo Albertus Carbonis, imperiali auctoritate notarius et dicti domini inquisitoris notarius, de ipsius inquisitoris mandato publicavi et scripsi.\n</28a0e394-ac2b-40e0-ad91-65ab78583182>\n<a7c4b9ff-1676-4036-80f0-de2869048ae7>\n\nIn Christi nomine amen. Nos frater Manfredus Parmensis ordinis predicatorum, auctoritate sedis apostolice inquisitor  heretice pravitatis in Bononia et eius diocesis, provincia Lombardie et marchia Ianuensi, iuxta nobis conmissum officium inquirentes generaliter contra omnes hereticos cuiuscunque secte, vivos et defunctos, credentes, fautores, deffensores et receptatores eorum et infamatos seu suspectos de heresi vel male loquentes de fide catholica; invenimus per attestationes plurium testium iuratorum quod Bonacursius quondam Neri Bonelle de Florentia, qui habitat nunc Bononie in capella Sancti Bartholi porte Ravennatis, a veritate et fide catholica dampnabiliter errando deliquid, dicendo non esse corpus Christi verum quod per sacerdotes in ecclesiis dicitur consecrari nec credidisse illud fore possibile, ex quo ad cognitionis etatem pervenit, quia, si ipsum corpus Christi esset magnum ut mons aliquis, foret a multo tempore iam consumptum cum a tot sacerdotibus et aliis cotidie manducetur. Item quod ille qui habet in hoc mundo peccuniam et bonis affluit temporalibus, non indiget alia Dei gracia seu dono, addensque dicendo: \"Quando vidistis hominem morientem redire ad nos, qui de victa alia portaverit nobis nova\"; tam per dicta quam modum dicendi satis clare infirmans quod nullam victam credebat aliam post presentem. Item dicendo omnia oppera sive dicta sancte Romane Ecclesie, que papa, prelati, sacerdotes et religiosi, fratres  predicatores et minores et ceteri faciunt sive dicunt agi et fieri, per eosdem sub sanctitatis specie simulata, solum ad achatariam temporalium consequendam et peccuniam a laicis et aliis simplicibus extorquendam, et de hiis et aliis pluribus contra ipsum  Bonacursium ex forma inquisitionis apparet. Unde cum in absencia nostra per fratrem Milidoxium de Corvis Bononiensem predicatorum ordinis suprascripti, dicto Bonacursio copia facta fuerit de ipsa inquisitione quantum ad dicta testium, prout exigit ordo iuris, et fuerit insuper eidem decem dierum terminus asignatus, infra quem, quicquid ad suam deffensionem sive excusationem spectare credebat, diceret, proponeret et probaret. Et nos similiter  postmodum parati fuerimus ipsi Bonacursio in nostra presencia constituto, quantum permittunt canonica instituta, ad suam deffensionem facere copiam de predictis, ei competentem terminum statuentes, nec appareat ipsum Bonacursium vel pro eo aliquos alios fecisse deffensionem sive excusationem legittimam ostendisse, ut fuit determinatum et concorditer diffinitum per sapientes plures, clericos, religiosos et laicos peritos in iure divino canonico et civili, per quos in presencia nostra dilligenter visum extitit et discussum quicquid pro se et ad suam deffensionem dictus Bonacursius proposuit et induxit. Nos attendentes seriem premissorum nec non et varietatem reprobam, que apparet in confessionibus ipsius Bonacursii factis in iuditio nota periurii non carentem, quia non nulla negavit primo que postmodum per interrogationis indaginem revelavit ut sibi iniquitas sit mentita et penam debitam mendacium non evadat; visis et examinatis actis inquisitionis predicte et aliis ad ipsam spectantibus cum sapientibus supradictis, et super hiis diligenti deliberatione habita per nos ipsos, de ipsorum sapientum consilio unanimi et concordi, ratificato et approbato per venerabilem patrem dominum fratrem Iohannem episcopum Bononiensem, ipsum Bonacursium suprascriptum citatum prius legittime et presentem ad sententiam audiendam, Christi nomine invocato, auctoritate qua fungimur sedentes pro tribunali, in hiis scriptis  sentencialiter iudicamus et diffinitive pronunctiamus suspectum de heresi et de fide catholica male credere et sentire et dixisse verba heretica, que continent et sapiunt heresim manifestam, et ipso iure excomunicatum esse et penas canonicas et legittimas editas contra huiusmodi incurrisse. Propterea in testimonium et correctionem erroris sui et excessuum premissorum, rigorem iusticie quantum cum Deo possumus temperantes, ipsi Bonacursio bona sua de misericordia et gracia dimittendo et ipsum a carcere libere relasando, eidem imponimus penitenciam infrascriptam,  decernentes et mandantes ut eam debeat cum exacta diligencia observare: videlicet quod saltim semel in anno suorum veram confessionem faciat peccatorum. Item quod usque ad tres annos proxime venturos ieiunet sextam feriam in qualibet septimana, et ipsa die dicat viginti quinque pater noster cum totidem avemaria in honorem et reverenciam Crucifissi, et predicta observare debeat, impedimento legittimo non obstante. Item mandamus dicto Bonacursio quod per se vel alium de cetero  alicui persone peccuniam vel aliquid aliud prestare seu concedere non debeat sub usuris, et quod omnia pignora, que habet in domo sue habitationis vel alibi sub usuris et fenore obligata, omnibus et singulis personis ad quos spectant dicta pignora usque ad kallendas marcii proxime venturas pro solo capitali et sorte absque usuris et merito aliquo, nisi de mera gratia aliquid dare velent, restituere teneatur et libere relasare. Item cum dicto Bonacursio non expediat convictus et conversatio personarum de quibus sit et possit de fide suspicio suboriri, volumus et mandamus eidem quod Donellam ancillam suam, que fuit de Castro Bassani diocesis Vicentine et que cum ipso Bonacursio diu stetit, eidem satisfaciens prout debuerit de mercede, licenciare de domo habitationis sue studeat a prolatione huius sententie infra mensem, nec debeat eam amplius in domo in qua habitaverit seu alibi retinere. Item districte  precipimus Bonacursio suprascripto quod ipse usque ad octo dies proxime venturos faciat unum depositum nomine nostro et officii inquisitionis, ubi sibi ordinaverimus, de quadringentis libris imperialium bononinorum in peccunia numerata ut de ipso deposito libere possimus nostram facere voluntatem. Item volumus et mandamus Bonacursio supradicto quod in sua superiori veste portet continue duas cruces crocei coloris, longitudinis duorum palmorum et amplitudinis quatuor digitorum, unam anterius in pectore et aliam posterius inter scapulas, et vestis cum crucibus non sit eiusdem coloris; et quod omnibus diebus dominicis et festis precipuis infra mensem integrum occurentibus in ecclesia capelle in qua habitat seu habitaverit, hora misse cum dictis crucibus coram populo se presentet et ibidem missam et divinum officium audiat reverenter. Insuper dicto Bonacursio districte precipimus sub pena excomunicationis et sub aliis penis quibus est nobis et inquisitionis officio obligatus, quod omnia et singula que in presenti sententia continentur et alia que se servaturum promittendo iuravit, debeat inviolabiliter observare, ne, quod absit, per transgressionem ipsorum seu cuiuscumque actus alterius relapsus in heresim censeri possit aliquatenus vel presummi, cum relapsi huiusmodi iuxta canonicas sanctiones seculari sint iuditio sine ulla penitus audiencia relinquendi. Et nichilominus in predictis omnibus et singulis nobis et coinquisitoribus ac sucessoribus nostris addendi, mutandi et minuendi semel et pluries, quantum de iure poterit et nobis visum fuerit expedire, reservamus liberam et plenariam arbitrii facultatem.\nLata, lecta et pronunctiata fuit dicta sententia per dictum fratrem Manfredum inquisitorem pro tribunali sedentem in capitulo maiori fratrum predicatorum, presente dicto Bonacursio ad sententiam audiendam et presentibus domino Aiuto de Monte Podio, iudice et assesore domini Brodarii de Sasso Ferato potestatis Bononie, fratre Milidosio de Corvis, fratre Francisco de Marchia, fratre Rolandino de Spiolaria, fratre Iacobino de Albaris, omnibus ordinis fratrum predicatorum; domino Guillielmo de Galuciis milite, domino Iohanne de Symopiolis milite, domino Robaconte de Panqonibus iudice, Prithone de Pritonibus, Bartholucio de Samaritanis, Iacobino filio domini Bonincontri, decretorum doctore, et magistro Magio de Sullimannis, fixice professori, et aliis multis testibus vocatis.\nSub annis Domini millesimo trecentesimo secundo, indictione quintadecima, die vigesimo primo mensis ianuarii.\n(S.N.) Ego Albertus Carbonis, imperiali auctoritate notarius et dicti inquisitoris notarius, predicta de inquisitoris ipsius mandato publicavi et scripsi, ss.ss.\n</a7c4b9ff-1676-4036-80f0-de2869048ae7>\n<edb0a7fb-2b03-48dd-9460-7fba679db4ef>\n\nIn Christi nomine amen. Nos frater Guido Vicentinus ordinis predicatorum, inquisitor heretice pravitatis in Bononia et provincia Lombardie ac marchia Ianuensi, a sede appostolica deputati, notum facimus universis Christi fidelibus quod, cum sententias tullerimus contra Bompetrum et Iulianum bursarios , et eos condempnaverimus de consilio sapientum exigentibus culpis et demeritis suis, tanquam hereticos et relapsos in heresim abiuratane relinquentes eos brachio et iuditio seculari, invenimus manifeste et legittime quod dominus Paulus Trintinellus de capella Sancti Martini de Aposa dictis Bompetro et Iuliano, et precipue dicto Bompetro, prestitit pro suo posse favorem et nobis et officio nostro mollestiam et gravamen, in preiudicium fidey et sancte Romane Ecclesie et in detrimentum officii nostri et sententiarum nostrarum, dicendo et cum clamore asserendo in ecclesia Sancti Martini de Aposa hora misse, audientibus et intelligentibus multis, cum legerentur sive postquam lecte fuerunt dicte sententie nostre late contra predictos Bompetrum et Iulianum, quod dictus  Bompetrus fuerat bonus homo et quod fuerat condempnatus iniuste et quod sententie nostre nichil valebant et quod excomunicationem nostram in nullo timebat quia nullius erat roboris vel valoris et multa alia dixit enormia et turpia in derisionem, enervationem et vituperium officii inquisitionis et sententiarum nostrarum, et in favorem et deffensionem et excusationem dicti Bompetri et, per consequens, hereticorum et credencium eorumdem. Nos autem in sententia nostra lata contra dictum dominum Paulum in omnibus et singulis contentis in dicta sententia  retinuimus nobis mutandi, addendi et minuendi semel et pluries, prout nobis expediens videretur, plenariam arbitrii facultatem. Quia vero dictus dominus Paulus culpas suas et excessus, licet primo negaverit et periurus fuerit in iuditio coram nobis, postea vero ad cor suum rediens, saviori usus consilio, dictas culpas et excessus manifeste confessus est et humiliter recognovit in iudicio coram nobis, paratus omnem penitenciam quam sibi velimus imponere in paciencia substinere et a nobis absolutionis beneficium et gratiam ac misericordiam humiliter postulavit; postquam ipse dominus Paulus iuravit coram nobis sancte Romane Ecclesie et nostris obedire mandatis et prestitit ydoneam cautionem, promittens quod in predictis culpis et excessibus aut consimilibus nunquam offenderet et officium inquisitionis nunquam in aliquo molestaret; ipsius domini Pauli saluti et consolationi cupientes misericorditer providere et ad preceps et instandam venerabilis patris domini fratris Iohannis Bononiensis episcopi et dominorum potestatis, capitanei, ancianorum et consulum et populi Bononie et multorum aliorum religiosorum virorum, ipsum dominum Paulum, in nostra presencia constitutum, secundum formam sancte Romane Ecclesie absolvimus ab omni vinculo excomunicationis quam incurrisset occasione predictorum excessuum et culparum, restituentes ipsum quantum ad hoc ecclesiasticis sacramentis. Item cum dicto domino Paulo propter eius senectutem misericorditer dispensamus ne ad predicationes ire in dominicis et festis precipuis et se predicatori presentare secundum quod in eius sententia continetur, exceptis dominicis et festis de presenti mense iunii minime teneatur. Item dictum dominum Paulum et fideiupsores eius per nos ac successores nostros absolvimus a cautione et  condempnatione facta de eo et ab omni alia pena, que in dicta sententia continetur, propter culpas conmissas et predictos excessus, restituentes eum in integrum secundum quod melius possumus, cautione facta per eum et fideiupsores suos pro culpis et excessibus suis in futurum conmittendis per dictum dominum Paulum et filios suos, quod absit, in sua firmitate et robore permanente.\nActum Bononie in sala superiori palladi episcopatus Bononiensis, presentibus venerabili patre domino fratre Iohanne Bononiensi episcopo, fratre Francisco Salumbriensi episcopo, eius viccario, fratre Rogerio, magistro in theologia, ordinis fratrum  heremitarum, domino Guidone de Abaysio archidiacono Bononiensi, decretorum doctore, domino Biasio de Tholomeis, capitaneo populi Bononie, domino Marsilio de Mantighellis, domino Iohanne de Monte Mudo, decretorum doctoribus, domino Bonifacio de  Loglano, canonico Bononiensi, domino Ugolino de Monte Zanigo, domino Iuliano domini Cambii, legum doctore, domino Rolando de Foscarariis, domino Ursio de Blanchittis, dominis de Biado, domino Munso de Sabadinis, domino Iacobino de Medicina, domino Guidone Bontalenti, notariis, domino Pace de Saliceto, domino Amico de Bambaglolis, ancianis populi Bononie, et multis aliis testibus vochatis et rogatis.\nSub annis Domini millesimo ducentesimo nonagesimo nono, indictione duodecima, die dominica quarto decimo iunii.\n(S.N.) Ego Albertus Carbonis, imperiali auctoritate et dicti inquisitoris notarius, predicta de ipsius mandato publice scripsi, ss.ss.\n</edb0a7fb-2b03-48dd-9460-7fba679db4ef>\n<a1c57956-8cfa-4c8e-b510-40467ab4e031>\n\nIn Christi nomine amen. Nos frater Guido Vicentinus ordinis predicatorum, inquisitor heretice pravitatis in Bononia et provincia Lombardie ac marchia Ianuensi, a sede appostolica deputati, cum sentencias tullerimus contra Bompetrum et Iulianum  bursarios  et eos condempnaverimus de consilio sapientum, exigentibus culpis et demeritis suis, tanquam hereticos et relapsos in heresim abiuratam, relinquentes eos brachio et iudicio seculari, invenimus manifeste et legittime per suam confessionem et per testium depoxitiones, quod Saviabona quondam Gerardi  Veneciani et uxor Albertini capelle Sancti Iacobi de Carbonensibus, dictis Bompetro et Iuliano prestitit pr\u00f2 suo posse favorem et nobis et officio nostro molestiam et gravamen, in preiudicium fidey et sancte Romane Ecclesie et in detrimentum officii nostri et sententiarum nostrarum, dicendo et cum clamore asserendo quod  predicti Bompetrus et lulianus fuerant pro peccunia condempnati. Item quod malum opus et magnum peccatum erat factum et fiebat de eis. Item quod fratres predicatores cum Sancto Dominico essent digni comburri; et predicta et plura alia dixit gravia et enormia in vituperium et periculum officii inquisitionis et sententiarum nostrarum et per consequens ecclesiastice libertatis et in favorem et deffensionem dictorum Iuliani et Bompetri et, per consequens, hereticorum et credencium eorum, ut de predictis apparet ex forma sue inquisitionis. Nos autem in sententia nostra lata contra dictam Saviabonam, in omnibus et singulis contentis in dicta sententia, retinuimus nobis mutandi, addendi et minuendi semel et pluries, prout nobis expediens videretur, plenariam arbitrii facultatem. Unde quia dicta Saviabona, ad cor suum rediens et sano usa consilio, dictas culpas suas et excessus manifeste et humiliter recognovit et confessa est in iuditio coram viccario nostro et eciam coram nobis, parata omnem penitenciam quam sibi vellemus imponere humiliter substinere, et a nobis absolutionis beneficium et gratiam ac misericordiam suppliciter postulavit; postquam dicta Saviabona iuravit in iuditio coram nobis sancte Romane Ecclesie et nostris obedire mandatis et prestitit ydoneam cautionem promittens quod in predictis culpis et excessibus aut consimilibus nunquam offenderet nec talia aut consimilia de cetero  nunquam conmitteret et quod officium inquisitionis vel inquisitionem seu inquisitores nullatenus molestaret; ipsius Saviabone saluti et consolationi cupientes misericorditer providere et condescendentes precibus eius et mariti sui ac filiorum suorum, ipsam Saviabonam, in nostra presencia constitutam, secundum formam sancte Romane Ecclesie absolvimus ab omni vinculo excomunicationis quam incurrisset occasione predictorum excessuum et culparum, restituentes ipsam, quantum ad hoc spectat, ecclesiasticis sacramentis. Item cum dicta Saviabona propter eius paupertatem et senetutem misericorditer dispensamus ne ad predicationes in dominicis et festis precipuis ire et se predicatori presentare secundum quod in eius sententia continetur, exceptis dumtaxat dominicis et festis precipuis de presente mense iunii, minime teneatur. Item dictam Saviabonam et fideiupsores eius per nos et successores nostros absolvimus a cautione et  condempnatione facta de ea solum propter culpas conmissas et predictos excessus, cautione facta per eam et fideiupsores suos pro culpis et excessibus suis infuturum conmittendis per ipsam Saviabonam aut filios eius, quod absit, in sua firmitate et robore permanente.\nSub annis Domini millesimo ducentesimo nonagesimo nono, indictione duodecima, die lune quintodecimo mensis iunii.\nActum Bononie in ecclesia Sancti Dominici, presentibus fratre Gerardo de Massa ordinis predicatorum, domino Guidone  Bontalenti notario, Millanino de Mediolano, Nascimbene Adelardi,  Benincasa Martini et Lapo Cultri, testibus vochatis et rogatis.\nEgo Albertus Carbonis notarius antedictus publice scripsi.\n</a1c57956-8cfa-4c8e-b510-40467ab4e031>\n<5bd4a81d-c21d-4456-a8f9-511311b75dea>\n\nIn Christi nomine amen. Nos frater Guido Vicentinus ordinis predi catorum, inquisitor heretice pravitatis in Bononia et provincia Lombardie ac marchia Ianuensi, a sede apostolica deputati, cum inquisitionem fecerimus generalem contra omnes vivos et defunctos qui peccarent vel eciam peccavissent in crimine heresis vel circa ipsum crimen et contra omnes credentes, fautores, deffensores et receptatores hereticorum aut infamatos sive  suspetos de heresi, vel male loquentes de fide catholica, invenimus legittime Donatum quondam Partis de Florentia, qui nunc habitat Bononie, in capella Sancti Ypoliti, fuisse et extitisse credentem, fautorem, devotum et amicum hereticorum et irretitum crimine heretice pravitatis et periurum in dictis et confessionibus suis coram nobis in iuditio factis  et ipso iure excomunicatum, ut de predictis ex confessionibus ipsius Donati et ex forma inquisitionis apparet. Unde ipsa inquisitione apperta, cum citari fecerimus legittime dictum Donatum ut coram nobis legittime conpareret, facturus et recepturus in inquisitione predicta quod ordo postulat rationis et maxime recepturus copiam inquisitionis predicte, et eidem Donato terminum duxerimus statuendum ut diceret, allegaret, proponeret et probaret quicquid ad excusationem et deffensionem suam spectare credebat; nec appareat ipsum Donatum vel aliquos alios aliquam excusationem legittimam seu deffensionem fecisse nec contra inquisitionem predictam aliquid legittime ostendisse; visis dilligenter actis inquisitionis predicte et eis  dilligenter examinatis, habitoque super predictis consilio sapientum, approbato et ratifficato per venerabilem patrem dominum fratrem Iohannem episcopum Bononiensem, et deliberatione plenaria per nos ipsos, dictum Donatum prius legittime citatum ad sententiam audiendum et in nostra presentia constitutum, Christi nomine invocato, auctoritate qua fungimur pro tribunali sedentes, in hiis scriptis sententiamus et diffinitive pronunctiamus fuisse et  extitisse credentem, fautorem, amicum et devotum hereticorum et irretitum crimine heretice pravitatis et in dictis et confessionibus suis fuisse periurum et ipso iure excomunicatum esse et incurrisse omnes penas canonicas et legittimas contra huiusmodi institutas. Preterea in testimonium et correctionem suorum excessuum, rigorem tamen iusticie misericordia temperantes, dicto Donato imponimus penitenciam infrascriptam, decernentes et mandantes eidem ut eam debeat inviolabiliter observare: videlicet quod saltem semel in anno suorum confessionem veram faciat peccatorum. Item quod de cetero alicui persone peccuniam vel aliquid aliud prestare vel concedere non debeat sub usuris. Item quod in sua veste superiori portet continue duas cruces crocey coloris, longitudinis duorum palmorum et amplitudinis quatuor digitorum, unam anterius in pectore et aliam posterius inter scapulas, et vestis cum crucibus non sit eiusdem coloris. Item quod vadat in omnibus diebus dominicis et festis precipuis ad predicationem, que fiet in domo fratrum predicatorum vel minorum vel in ecclesia Sancti Petri, et ibi coram populo predicatori se debeat presentare, dicta loca visitando alternatim et continuando predicationes in locis predictis. Item quod qualibet die dicat viginti quinque pater noster et totidem avemaria et faciat totidem venias. Item quod ieiunet sextam feriam in qualibet septimana, et predicta debeat absque impedimento legittimo observare. Item districte precipimus dicto Donato quod ipse usque ad quatuor dies proxime venturos faciat unum depoxitum nomine nostro et officii inquisitionis, ubi sibi ordinaverimus, de ducentis libris imperialium bononinorum in peccunia numerata, ut de ipso depoxito libere possimus nostram facere voluntatem. Item dicto Donato districte mandamus quod omnia pignora, que habet in domo sue habitationis vel alibi sub usuris et fenore obligata, omnibus et singulis personis ad quas dicta pignora spectant, usque ad festum sancti Andree proxime futurum, pro solo capitali et sorte absque usuris vel merito aliquo, nisi de gratia aliquid sibi vellent donare,  restituere teneatur et plenarie relapsare. Item dicto Donato districte precipimus sub excomunicationis pena et sub aliis penis, quibus est inquisitionis officio obligatus, quod omnia et singula que in presenti sententia continentur et alia que se observaturum iuravit, debeat inviolabiliter observare, ne, quod absit, per transgresionem ipsorum seu cuiuscumque actus alterius relapsus in heresim censeri possit aliquatenus vel presummi, cum relapsi huiusmodi secundum canonicas sanctiones seculari sint iuditio sine ulla penitus audiencia relinquendi. Et in predictis omnibus et singulis reservamus nobis ac successoribus nostris ad hec addendi, minuendi semel et pluries, prout de iure fieri poterit et nobis visum fuerit expedire, liberam et plenariam arbitrii facultatem.\nLata et publicata fuit dicta sententia per dictum inquisitorem pro tribunali sedentem, in capitulo maiori fratrum predicatorum de Bononia, presentibus dicto Donato ad sententiam audiendam, domino Bartholomeo de Scappis et Vanni Talenti, eius  fideiupsoribus, et presentibus fratre Manfredo de Doaria, fratre Homobono Bononiensi, fratre Millidoxio de Corvis, fratre Franciscino de Sancto Martino, domino Brunino quondam domini Bianchi Cose, Bruno Rubei, domino Guidone Bontalenti, notario, Beninchaxa Bonafidey Chanulli, Petro domini Iohannis de Cavagli, Nese domini Amadoris et Gerardo, filio dicti domini Guidonis testibus vochatis.\nSub annis Domini millesimo ducentesimo nonagesimo nono, indictione duodecima, die lune nono mensis novembris.\n</5bd4a81d-c21d-4456-a8f9-511311b75dea>\n<fb0a1c6e-7a34-4177-a252-8985d404b25a>\n\nNos frater Guido Vicentinus ordinis predicatorum, inquisitor heretice pravitatis in Bononia et provincia Lombardie ac marchia Ianuensi, a sede apostolica deputatus, notum facimus universis Christi fidelibus quod Donatus quondam Partis de Florentia, qui nunc habitat Bononie in capella Sancti Ypoliti, citatus  comparuit coram nobis, iuravitque de mera veritate dicenda et comparendo atque parendo, tociens quociens fuerit requisitus, et super hiis servandis sollempni stipulatione interveniente, se sub certa pena peccuniaria obligavit. Deinde ipsius Donati continuit sub iuramento facta confessio, excessus quos ipse Donatus in crimine heresis vel circa ipsum crimen conmiserat. Unde cum ipse Donatus desideret redire ad ecclesiasticam unitatem, a qua deviando peccavit, a nobis humiliter postulavit ut sibi apostolica auctoritate  impartiri absolutionis beneficium dignaremus ac sue saluti misericorditer provideremus. Nos vero ipsius Donati salutem desiderantes, illius intuitu, qui vult omnes homines salvos fieri, ab ipso corporale iuramentum ad sanam et puram intentionem nostram in hac forma recipimus: \"Ego Donatus quondam Partis de Florentia, qui nunc habito Bononie in capella Sancti Ypoliti, abiuro omnem heresim quocunque nomine censeatur, credenciam, receptationem et favorem heretice pravitatis. Preterea iuro precise de cetero  attendere inviolabiliter et servare omnia mandata Ecclesie et vestri fratris, auctoritate apostolica inquisitoris heretice pravitatis, et coinquisitorum vestrorum successorumque, que mihi feceritis semel et pluries uno tempore vel diversis, pro omni sententia excomunicationis et excessu, quem incurri pro crimine heresis et pro eo quod quocunque modo conmisi in ipso crimine vel circa ipsum crimen. Iuro insuper quod illam fidem credo et credam perpetuo et pro posse deffendam, quam sacrosancta Romana Ecclesia servat, credit, docet et predicat observari, et quod in perpetuum non credam aliquam heresim nec credulitatem aliquam pro fide habebo, que fidey sacrosancte Romane Ecclesie sint contraria vel adversa. Et quod quandocumque auctoritate domini pape vel vestra fuero requisitus, dicam omnem veritatem de me et de aliis, quos scio et in posterum sciam peccare in heresim vel eciam peccavisse. Et quod nominabo et revelabo et accusabo eos bona fide inquisitori hereticorum vel alii, cui conmissum fuerit, et quod pro posse meo de cetero  persequar utriusque sexus hereticos, credentes, fautores et receptatores eorum. Sic Deus me adiuvet et hec sancta Dei evangelia\". Huiusmodi itaque iuramento prestito et recepto et abiurata omni heresi, quocunque nomine censeatur, prefato Donato ab omni excomunicationis sententia, quam incurrerat propter solos excessus quos in iuditio est confessus se conmisisse in crimine heresi s vel circa ipsum crimen, iuxta formam Ecclesie ex auctoritate premissa, qua fungimur, beneficium absolutionis impendimus, a nullo alio absolventes eundem, nisi ab ea sola excomunicatione quam ipse propter predictos excessus incurrit, restituentes ipsum, quantum ad hoc, ecclesiasticis sacramentis. Item cum dicto Donato misericorditer dispensamus, condescendentes precibus eius et fideiupsorum suorum, ne cruces crocei coloris in pectore et scapulis, nec eciam ad predicationes in dominicis et festis precipuis ire et se presentare, secundum quod in eius sententia contenitur, minime teneatur, absolventes etiam eundem Donatum et fideiupsores suos a cautione et condempnatione facta de eo solum propter culpas conmissas et confessas, et criminibus pro quibus et de quibus  extitit condempnatum, cautione facta per eum et eius fideiupsores pro culpis, excessibus et criminibus in futurum per ipsum Donatum conmittendis, quod absit, in sua firmitate et robore permanente.\nActum Bononie in loco fratrum predicatorum, in domo officii inquisitionis, presentibus fratre Andrea de Viterbo, familiario domini Bononiensis episcopi, ordinis predicatorum, domino  Bartholomeo de Scappis, iudice, domino Guidone Bontalenti, notario, domino Vanni de Florentia et Deolavantio de Vicentio testibus vochatis et rogatis.\nSub annis Domini millesimo ducentesimo nonagesimo nono, indictione duodecima, die decimo mensis decembris.\nEgo Albertus Carbonis notarius predictus publice scripsi ss.\n</fb0a1c6e-7a34-4177-a252-8985d404b25a>\n<6ace86d3-3480-42b4-8d41-737503df4721>\n\nInlb> Christi nomine amen. Nos frater Manfredus Parmensis ordinis predicatorum, auctoritate sedis apostolice inquisitor heretice pravitatis in Bononia, provincia Lombardie et marchia Ianuensi, notum facimus universis presentibus litteras inspecturis, quod ser Cursius quondam Neri Bonelle de Florentia, qui nunc habitat Bononie in capella Sancti Bartholi porte Ravennatis, cum fuisset super crimine heresis infamatus, citatus conparuit coram nobis et iuravit super eodem crimine de mera veritate dicenda et de parendo et comparendo tociens quociens fuerit requisitus et super hiis servandis, solempni stipulatione interveniente, se sub certa pena peccuniaria obligavit et fideiupsoriam prestitit cautionem. Deinde ipsius Bonacursii demeritis et culpis exigentibus, quas per dicta testium iuratorum legittima ipsum in crimine heresis invenimus conmisisse, personalem et peccuniariam penitenciam, de sollempni consilio plurium sapientum, imposuimus eidem, ut apparet in sententia lata per nos in ipsum Bonacursium et scripta manu publica Alberti Carbonis notarii nostri. Unde cum dictus Bonacursius in predicta penitencia substinenda nobis humiliter studuerit obedire, cruces portando ac alia in ipsa sententia contenta dilligentius adimplendo, et a nobis misericordiam et gratiam ac absolutionem postulaverit suppliciter et devote; nos ipsius Bonacursii desiderantes salutem, illius intuitu qui vult omnes homines salvos fieri, ab ipso corporale iuramentum tactis scripturis recepimus in hac forma: \"Ego Bonacursius quondam Neri Bonelle de Florentia, qui nunc habito Bononie in capella Sancti Bartholi porte Ravennatis, abiuro omnem heresim quocunque nomine censeatur, credenciam,  receptacionem, deffensionem et favorem heretice pravitatis, et iuro precise de cetero attendere et observare inviolabiliter omnia mandata sancte Romane Ecclesie et vestra fratris Manfredi, auctoritate apostolica inquisitoris heretice pravitatis, et coinquisitorum ac successorum vestrorum que mihi feceritis semel et pluries uno tempore vel diversis, occasione officii inquisitionis et cuiuscunque excessus quem incurri seu incurrissem in crimine heresis vel circa ipsum crimen. Iuro insuper quod illam fidem credo et perpetuo credam et pro posse deflendam, quam sacrosancta Romana Ecclesia servat, docet et predicat ac precipit observari, et quod non credam aliquam heresim nec credulitatem aliquam pro fide habebo, que fidey sacrosancte Romane Ecclesie sit contraria vel adversa, et quod, quandocunque auctoritate domini pape vel vestra fuero requisitus, dicam omnem veritatem de me et de aliis vivis et defunctis quos scio et in posterum sciam peccare in heresim vel etiam peccavisse et quod pro posse meo de cetero  persequar utriusque sexus  hereticos, credentes, receptatores et fautores eorum et manifestabo et accusabo eos bona fide inquisitori hereticorum vel alii cui conmissum fuerit, et fideliter procurabo eos capi et inquisitori seu inquisitoribus assignari. Sic Deus me adiuvet et hec sancta Dei evangelia\". Huiusmodi itaque iuramento prestito et recepto et omni heresi abiurata, prefato Bonacursio ab excomunicationis sententia, quam incurrerat occasione culparum et excessuum premissorum, de quibus convictus legittime per testes extitit et per nos punitus, iuxta formam Ecclesie beneficium absolutionis impendimus, restituentes ipsum ecclesiasticis sacramentis. Absolvimus insuper ipsum Bonacursium a crucibus defferendis et ab omnibus penis canonicis et legittimis, liberantes et acquitantes eundem Bonacursium et fideiupsores suos et eorum heredes et bona a cautione et condempnatione peccuniaria facta de eo per nos et ab omni eo et toto, quod ab hinc retro incurrit vel incurrisset occasione culparum et excessuum premissorum, super quibus et de quibus infamatus, per nos inquisitus extitit et punitus, ita quod de cetero occaxione predicta per nos seu coinquisitores vel aliquem sucessorem nostrum non debeat nec possit inquietari seu ullatenus mollestari.\nActum Bononie in cella dicti inquisitoris, presentibus fratribus Aymericho de Rodaldis, Milidosio de Corvis, Iohanne de Pennis, Hoderengo de Ramisnis, Guillielmo de Lambertinis et Belvilano de Pacibus, omnibus de ordine fratrum predicatorum, testibus vochatis.\nSub annis Domini millesimo trecentesimo secundo, indictione quinta decima, die primo mensis septembris.\nEodem die loco et testibus. Dictus inquisitor dixit et declaravit quod per sententiam, quam tullit in supradictum Bonacursium, scriptam manu mei notarii, non obligavit ipsum Bonacursium ad usuras restituendas, quas receperat dictus Bonacursius vel recipere debebat sive in cartis sive in aliis a die prolationis supradicte sententie retro, sed solum sibi imposuit ut de cetero non mutuaret peccuniam vel aliquid aliud sub usuris; et hanc declarationem fecit dictus inquisitor, presentibus dicto Bonacursio et testibus  suprascriptis.\n </6ace86d3-3480-42b4-8d41-737503df4721>\n<52a50e02-705b-4b06-99cb-ec8deae43402>\n\nIn Christi nomine amen. Nos frater Guido Vicentinus ordinis predicatorum, inquisitor heretice pravitatis in Bononia et provincia Lombardie ac marchia Ianuensi per sedem apostolicam deputati, cum inquisitionem fecerimus generalem et cetera ut supra, invenimus Iohannem Ribaldini, calzolarium, de capella Sancti  Nicholai burgi Sancti Felicis de Bononia tam per suam confessionem quam per aliorum attestationes legittimas, fuisse et extitisse amicum, fautorem et receptatorem hereticorum et a veritate catholica deviasse audiendo verba et documenta hereticorum et  interessendo predicationibus eorum, in preiudicium et detrimentum catholice fidey et Ecclesie sancte Romane et in periculum animarum. Nam idem Iohannes in millesimo trecentesimo primo, decimo nono iuni, coram nobis in civitate Bononie in iuditio constitutus, suo sacramento confessus est quod post publicam  predicationem nostram factam in civitate Bononie in ecclesia Beati Dominici et post amonitiones et mandata facta ibidem et prohibitiones expressas, quo nulla persona civitatis Bononie vel districtus deberet receptare aliquem vel aliquos de illis hominibus qui vulgariter dicuntur apostoli nec eis dare cibum vel potum nec eis prestare aliquod auxilium, consilium vel favorem, cum huiusmodi homines essent per sanctam Romanam Ecclesiam reprobati et seminarent ac predicarent per mundum errores et hereses, sub specie paupertatis et falsificarent et falsis modis exponerent sacram scripturam; post etiam sententiam latam per nos contra Zachariam de Sancta Agata, qui erat et fuerat de dicta septa et societate apostolorum, et idem Iohannes Ribaldini fuisset presens in omnibus  predictis et singulis. Tamen divino timore postposito et mandatis sancte Romane Ecclesie et nostris contemptis, receptavit postea scienter dictos falsos apostolos et dedit eis hospicium et cibum et potum, scilicet Petrobonum Aguolum de Mutina, qui fuit postea dampnatus per dictum inquisitorem de heretica pravitate. Item dictum Zachariam de Sancta Agatha  postquam recesserat a mandatis dicti inquisitoris et sociaverat se hereticis et inimicis Ecclesie. Item Dolcinum de Novaria, magnum et perfidum hereticum, ymo heresi archa de dicta septa apostolorum. Item Longinum de Pergamo hereticum perfidum et alios, sicud in confessionibus dicti Iohannis plenius continetur. Item confessus est quod interfuit documentis et predicationibus predictorum, in quibus continentur multi errores et hereses, sicud de predictis omnibus et singulis ex forma nostre inquisitionis apparet. Unde cum citari fecerimus dictum Iohannem Ribaldini legittime et perhentorie ut coram nobis legittime compareret et cetera, habito super predictis consilio sapientum et deliberatione plenaria per nos ipsos, de conscientia et consensu domini Busoli de Parma, viccarii venerabilis patris domini... Bononiensis episcopi, dictum Iohannem Ribaldini, prius legittime citatum ad sententiam audiendam et in nostra presencia constitutum, Christi nomine invocato, auctoritate qua fungimur pro tribunali sedentes, in hiis scriptis sententiamus et diffinitive pronunctiamus fuisse et extitisse amicum, fautorem et receptatorem hereticorum et infectum crimine heretice pravitatis, et ipso iure excomunicatum et incurrisse omnes penas canonicas et legittimas contra huiusmodi institutas. Propterea in testimonium et correctionem dicti Iohannis, rigorem tamen iusticie misericordia temperantes, ipsi Iohanni penitenti, ut dixit, imponimus penitenciam infrascriptam: videlicet quod saltem semel in anno veram confessionem suorum faciat peccatorum. Item mandamus eidem quod in sua veste superiori portet continue duas cruces crocei coloris longitudinis duorum palmorum. Item dictum Iohannem condempnamus in quinqueginta libris bononinorum in peccunia numerata, hinc ad octo dies proxime persolvendis; et nichilominus in predictis omnibus et singulis, mutandi, addendi et cetera.\nLata, lecta, publicata et pronunciata fuit dicta sententia per dictum inquisitorem, pro tribunali sedentem, Bononie in capitulo maiori ecclesie Sancti Dominici, presente dicto Iohanne ad sententiam audiendam et presentibus fratribus Gerardo de Tuscis, Alberto Chiavetta, Bartholomeo de Strata Chastileonis, Paulo Vicentino, omnibus ordinis predicatorum; dompno Iohanne, monacho Sancti Felicis, capellano ecclesie Sancti Nicholay predicti, Guidone Bontalenti, Iacobo Petri Marracii, notariis dicti inquisitoris, Nascimbene et Beninchaxa, nunctiis dicti inquisitoris, Bergamino de Pergamo et aliis pluribus testibus vochatis.\nSub annis Domini millesimo trecentesimo tercio, indictione prima, die vigesimo secundo mensis augusti.\n</52a50e02-705b-4b06-99cb-ec8deae43402>\n<5da6186c-3565-4fcb-bb63-4d3c8404b20d>\n\nEodem die, loco et testibus suprascriptis.\nIn Christi nomine amen. Nos frater Guido Vicentinus et cetera ut supra, invenimus presbiterum Corvolum, capellanum ecclesie Sancti Sysmondi de Mongorgio, et presbiterum Gerardinum,  rectorem ecclesie Sancti Iohannis de Monte Marvo, tam per suas confessiones  quam per aliorum attestationes legittimas fuisse et  extitisse amicos, fautores et receptatores hereticorum et a veritate catholica deviasse audiendo verba et documenta hereticorum et interessendo predicationibus eorum, in preiudicium et detrimentum catholice fidey et sancte Romane Ecclesie et in periculum animarum, prout in dictis eorum confessionibus coram nobis in iuditio factis plenius continetur, sicud de predictis omnibus et singulis ex forma nostre inquisitionis apparet. Unde cum citari fecerimus dictos presbiteros et cetera ut supra. Propterea in testimonium et correctionem dictorum presbiterorum, rigorem tamen iusticie misericordia temperantes, ipsis presbiteris, ut asserunt, penitentibus, imponimus penitenciam infrascriptam: videlicet quod saltem semel in anno veram confessionem suorum faciant peccatorum. Item quod ieiunent sestam feriam in qualibet septimana. Item predictos presbiteros Corvolum et Gerardinum officio et potestate sacerdotali et beneficiis suis privamus. Item condempnamus quenlibet eorum in quinqueginta libris bononinorum in peccunia numerata, hinc ad octo dies proxime persolvendis, et nichilominus in predictis omnibus et singulis mutandi, addendi et minuendi semel et pluries, prout nobis visum fuerit expedire, auctoritatem et facultatem nobis ac successoribus nostris plenariam reservamus. \n\n</5da6186c-3565-4fcb-bb63-4d3c8404b20d>\n<d0f6161e-d3aa-4be8-987b-e9b328622d1d>\n\nEodem die, loco et testibus suprascriptis.\nIn Christi nomine amen. Nos frater Guido Vicentinus, et cetera ut supra; cum Aristotilli notario, filio quondam magistri  Nogini, capelle Sancti Mammi, mandaverimus districte pluribus vicibus ut deberet coram nobis Gerardum quondam Petri Porcelli de Monte Ombrario, Mutinensis diocesis, personaliter presentare, sicud idem Aristotilles tenetur tanquam fiedeiupsor dicti Gerardi, prout in sua fideiupsione plenius continetur, et dictum Aristotillem super hoc et ex dicta causa legittime et perhentorie citari fecerimus, et eidem Aristotilli ad omnem suam deffensionem et excusationem faciendam terminum asignaverimus conpetentem, et idem Aristotiles dictum Gerardum non presentaverit coram nobis in termino  asignato, sicud tenebatur de iure et sicud promiserat sub pena  quinqueginta librarum imperialium, nec aliquam excusationem legittimarli. fecerit. Ideo dictum Aristotilem, prius legittime cytatum ad sententiam audiendam, condempnamus in dictis quinqueginta libris imperialium in peccunia numerata, hinc ad octo dies proxime persolvendis.\n</d0f6161e-d3aa-4be8-987b-e9b328622d1d>\n<9d90a56f-7014-4e20-afa2-1f16274b6b78>\n\nNos frater Guido Vicentinus inquisitor predictus, notum facimus universis Christi fidelibus quod cum magister Iohannes Ribaldini calzolarius, capelle Sancti Nycholai burgi Sancti Felicis de Bononia, per nos extiterit condempnatus  ex eo videlicet quod fuit amicus et devotus ac receptator hereticorum illorum scilicet qui vulgariter apostoli nominantur, quorum secta est per sanctam Romanam Ecclesiam reprobata, receptando ipse magister Iohannes in domo propria dictos falsos apostolos et dando eisdem bibere et comedere pluries in domo sua, ipsorumque documenta audiendo, quod fuit contra mandata sancte Romane Ecclesie ac etiam nostra et in periculum animarum, ut hec et alia in sententia per nos contra dictum magistrum Iohannem lata, scripta manu Alberti Carbonis notarii nostri, plenius continetur. Unde cum ipse magister  Iohannes culpas suas et excessus manifeste confessus est et humiliter recognovit in iuditio coram nobis, paratus omnem penitenciam quam sibi vellemus imponere in paciencia substinere et a nobis  absollutionis beneficium et gratiam postulavit; postquam ipse magister Iohannes iuravit coram nobis sancte Romane Ecclesie et nostris obedire mandatis, et prestitit ydoneam cautionem, promittens quod in predictis culpis et excessibus aut consimilibus nunquam offendet nec conmittet, ipsius magistri Iohannis saluti et consolationi cupientes misericorditer providere, ipsum magistrum Iohannem in nostra presentia constitutum, secundum formam sancte Romane Ecclesie absolvimus ab omni vinculo excomunicationis quam incurrisset occaxione dictorum excessuum et culparum, restituentes ipsum quantum ad hoc ecclesiasticis sacramentis. Item dictum magistrum Iohannem et fideiupsores eius, per nos ac successores nostros absolvimus a cautione et condempnatione facta de eo et etiam a crucibus deferrendis et omni alia pena que in dicta sententia continetur, propter culpas conmissas et excessus predictos, cautione tamen facta per eum et fideiupsores suos pro culpis et excessibus suis in futurum per ipsum conmittendis, quod absit, in sua firmitate et robore permanente.\nActum Bononie in domibus officii inquisitionis, presente dicto magistro Iohanne ad sententiam audiendam et presentibus fratre Nicholao Tascerio, viccario dicti inquisitoris, fratre Paulo Vicentino ordinis predicatorum, domino Acmone magistri Nogini iuris perito, Aristotille, eius fratre, et aliis pluribus testibus vochatis.\nSub annis Domini millesimo trecentesimo tercio, indictione prima, die vigesimo quinto mensis augusti.\n</9d90a56f-7014-4e20-afa2-1f16274b6b78>\n<66c9da08-23f8-40c0-8882-dbd0ff0c4e15>\n\nCumfrater Guido Vicentinus inquisitor predictus sententiam tullerit contra presbiteros Corvolum, capellanum sive clericum ecclesie Sancti Sysmondi de Monzorgio, et Gerardinum, rectorem ecclesie Sancti Iohannis de Monte Marvo, Bononiensis diocesis; in qua quidem sententia, inter cetera que in ipsa sententia continentur, ipsos presbiteros Corvolum et Gerardinum officio et potestate sacerdotali et beneficiis suis privavit, reservata tamen sibi inquisitori auctoritate et bailia addendi, mutandi et minuendi semel et pluries, prout ipsi inquisitori videbitur expedire, prout hec et alia in dicta sententia scripta manu mei Alberti notarii, plenius continentur. Quia vero dicti presbiteri culpas suas et excessus recognoverunt humiliter et devote, parati omnem penitenciam substinere, et a dicto fratre Guidone inquisitore absolutionis beneficium et gratiam ac misericordiam humiliter postularunt; postquam vero dicti presbiteri Corvolus et Gerardinus iuraverunt coram dicto inquisitore sancte Romane Ecclesie et suis obedire mandatis et prestiterunt bonas et ydoneas cautiones; idcirco frater Homobonus Bononiensis ordinis predicatorum, viccarius dicti fratris Guidonis inquisitoris, ex speciali commissione sibi facta ab inquisitore  prefato, ipsorum presbiterorum saluti et consolationi volens misericorditer providere, ipsos presbiteros Corvolum et Gerardinum ad officia et beneficia ecclesiastica et ad omnia alia et singula in presenti sententia contenta, plenarie restituit et absolvit, ita tamen quod in illis ecclesiis residere non possint, in quibus ante manebant, nec earum beneficia obtinere nec in illis partibus et maxime in montaneis ubi falsi apostoli conversantur, cautionibus per eos factis, in sua firmitate et robore permanentibus. Et hec fuerunt Bononie in capitulo maiori ecclesie Sancti Dominici, presentibus fratre Andrea de burgo Peradelli ordinis predicatorum, domino Ventura Zambonini de Ozano, Nascimbene Adelardi et Benincasa Martini testibus vocatis et rogatis, et presentibus dicto presbitero Gerardino et Iohanne Raymondini, procuratore dicti presbiteri Corvoli, ad sententiam audiendum.\n</66c9da08-23f8-40c0-8882-dbd0ff0c4e15>\n<dd59a0d7-c3fc-4645-9ea4-025bc339150a>\n\nNos frater Guido Vicentinus ordinis predicatorum, inquisitor predictus, cum inquisitionem fecerimus generalem et cetera ut supra, invenimus Zachariam, filium quondam Zannis Bondi Balbi de Sancta Aghata, districtus Bononiensis, tam per suas confessiones coram nobis in iudicio pluries factas et eciam per aliorum attestationes a doctrina Christiana et a fide catholica deviasse, sequendo et tenendo doctrinam, credenciam et septam Dolcini heretici de Novaria et quondam Gerardi Segarelli de Parma, et dicendo et affirmando verba erronea et neffaria, que sunt contra catholicam fidem et bonos mores; set quia dictus Zacharias predicta revocavit et coram nobis in iuditio suo sacramento promisit et se realiter et personaliter obligavit servare de cetero  et tenere fidem, credenciam et doctrinam sancte Romane Ecclesie et abiuravit etiam omnem heresim et renunctiavit credencie et doctrine, societati, vite et septe dictorum Dolcini et Gerardi et suorum sequacium, Zacharie predicto misericordiam fecimus de gratia speciali, imponentes ei penitenciam pro culpis conmissis quam promisit inviolabiliter observare, sicud de predictis patet in sententia lata per nos contra dictum Zachariam anno Domini millesimo ducentesimo nonagesimo nono, die decimo iuni. Tamen quia predictus Zacharias, inmemor sue salutis et sui sacramenti religione contempta, ad vomitum rediit et recidivam fecit in heresim abiuratam, sequendo et tenendo vitam, doctrinam et septam predictorum Dolcini et Gerardi hereticorum et sequacium suorum, qui preter alios errores suos manifeste et dirrecte erant in illo articullo simboli et in sanctam catholicam Ecclesiam, quam scindere moliuntur et cuius statum multiplicem falso discingunt, asserentes et dicentes Romanam Ecclesiam bonitatem et sapienciam perdidisse et significari et figurari...\n</dd59a0d7-c3fc-4645-9ea4-025bc339150a>\n<1addfc2a-cbea-4ae3-943b-136e2af6c2f0>\n\nIn nomine Domini nostri Ihesu Christi amen. Nos frater Guido Parmensis ordinis fratrum predicatorum, inquisitor heretice pravitatis in provincia Lombardie per sedem apostolicam deputati, cum inquisitionem fecerimus generalem contra omnes vivos et defunctos qui peccarent vel eciam peccavissent in crimine heresis vel circa ipsum crimen et contra omnes credentes, fautores, deffensores et receptatores hereticorum aut infamatos de heresi vel male  loquentes de fide catholica, quam sancta Romana Ecclesia tenet et docet et precipit observari, invenimus Rolandinum, filium fratris Gerardini de Olis de Mutina, tam per eius confessiones in iuditio factas  quam per aliorum attestationes legittimas et etiam per sententias a venerabili patre fratre Guidone Vicentino ordinis  predicatorum, tunc inquisitore et nunc episcopo Ferrariensi, contra eum latas, a veritate christiane doctrine et fidey catholice deviasse et ipsum fuisse non solum hereticorum credentem, fautorem, socium et amicum, set etiam hereticum pertinacem, sicud enim per acta et sententias venerabilis patris predicti domini fratris Guidonis episcopi Ferrariensis legittime nobis constat. Idem Rolandinus, legittime citatus, comparuit coram predicto fratre Guidone Vicentino tunc inquisitore et omnem heresim, fidem et credenciam hereticorum penitus abiuravit et se sub certa pena sollempniter obligavit quod nunquam illos qui se appellant vel dicuntur apostoli, de secta et doctrina Gerardi Segarelli et Dolcini de Novaria de cetero receptaret vel cum eis conversationem haberet vel eis prestaret quocunque modo auxilium, consilium vel favorem. Post predicta vero dictus Rolandinus tanquam inhobediencie filius, sacramenti sui religione contempta, mandata sancte Romane Ecclesie et dicti inquisitoris per eum scienter promissa temere violavit; propter quod dictum Rolandinum idem inquisitor iudicavit et  sententiavit eum fuisse et extitisse hereticorum receptatorem, fautorem et familiarem eorum, propter que omnia certam eidem  penitenciam imposuit. Post predicta vero manifeste constitit et legittime inquisitori predicto quod dictus Rolandinus multo tempore post predicta tenuit, servavit societatem, vitam et doctrinam et septam dictorum pseudo apostolorum et masime Dolcini de Novaria et suorum sequacium, in preiudicium Christiane veritatis et catholice fidey et periculum animarum; propter que omnia dictus inquisitor, legittime eo citato et inquisitione dilligenti de eo facta, habito super inquisitione de dicto Rolandino facta consilio dilligenti sapientum utriusque iuris canonici et civilis, nec non et consensu venerabilis patris domini Iacobi episcopi Mutinensis, deliberatione nichilominus per se ipsum habita, dictum Rolandinum, beet absentem, prius legittime et perhentorie citatum ad sententiam audiendam, sententiavit et pronunctiavit fuisse et extitisse credentem, fautorem et deffensorem hereticorum et infectum heretica pravitate, periurum quoque et ipso iure excomunicatum, inhobedientem et contumacem et incurrisse omnes penas canonicas et legittimas contra huiusmodi institutas, et ipsum Rolandinum iudicavit et condempnavit secundum canonicas sanctiones, tanquam hereticum et relapsum in heresim abiuratam. Predicta vero omnia et singula per nos reperta, tandem dictus Rolandinus sic iudicatus et condempnatus, captus, presentatus est coram nobis; quem tanquam canem ad proprium vomitum reversum, tam per suas confessiones coram nobis in iuditio factas, quam per aliorum attestationes, invenimus a doctrina Christiana et a fide catholica iterum deviasse sequendo, tenendo et predicando doctrinam, credenciam et septam Dolcini heretici de Novaria et quondam Gerardi  Segarelli heretici condempnati, dicendo et affirmando verba erronea et nepharia, que sunt contra catholicam fidem; et sic predictus Rolandinus, inmemor sue salutis et sui sacramenti pluries religione contenta, ad vomitum rediit et recidivam fecit in heresim abiuratam, sequendo iterum et tenendo vitam et doctrinam et septam predictorum Dolcini et Gerardi hereticorum et sequacium suorum, qui propter errores suos errant in illo articulo simboli et in sanctam et apostolicam Ecclesiam, quam suis pravis dogmatibus scindere moliuntur. Et ideo dictum Rolandinum detineri fecimus et coram nobis in iuditio presentati et ipsum examinavimus de predictis, et invenimus eum, per suam confessionem in iuditio factam, fuisse et extitisse credentem hereticorum et irretitum multo tempore crimine heretice pravitatis et ficte fuisse conversum ac periurum in dictis et confessionibus suis et ipso iure excomunicatum et relapsum in heresim abiuratam, sicud de predictis ex forma ipsius inquisitionis apparet. Unde ipsa inquisitione apperta et dictis testium publicatis, cum legittime et perhentorie dictum Rolandinum citari fecerimus ut coram nobis legittime compareret, facturus et recepturus in predicta inquisitione quod ordo postulat rationis, et maxime recepturus copiam inquisitionis predicte et confessionum suarum, et eidem Rolandino terminum duxerimus statuendum ut diceret, allegaret, proponeret et probaret quicquid ad deffensionem et excusationem suam spectare credebat; nec appareat ipsum Rolandinum vel aliquem seu aliquos pro ipso aliquam excusationem legittime seu deffensionem fecisse nec contra inquisitionem predictam aliquid legittime ostendisse; visis et examinatis dilligenter actis inquisitionis predicte, habitoque super predictis consilio sapientum tam religiosorum quam secularium peritorum in iure canonico et civili in presencia venerabilis patris domini Uberti Dei gratia Bononiensis episcopi, et de ipsius beneplacito et consensu, habita eciam deliberatione plenaria per nos ipsos, dictum Rolandinum prius legittime citatum ad sententiam audiendum et in nostra presencia constitutum, Christi nomine invochato, auctoritate qua fungimur pro tribunali sedentes, in hiis scriptis sententiamus et diffinitive pronunctiamus fuisse et extitisse multo tempore hereticorum credentem et irretitum crimine heretice pravitatis et in dictis et confessionibus suis fuisse periurum et recidivam fecisse ac esse relapsum in heresim abiuratam et ipso iure excomunicatum esse et incurrisse omnes penas canonicas et legittimas contra huiusmodi institutas, et ipsum Rolandinum iudicamus et condempnamus secundum canonicas sanctiones tanquam hereticum et relapsum in heresim abiuratam, et relinquimus eum brachio et iuditio seculari, consignantes eum in manibus et in fortia domini Symeonis domini Inghilfredi de Padua potestatis Bononie; in cuius rei testimonium mandamus tibi Alberto Carbonis notario nostro quod hoc facias publicum instrumentum. Preterea ipsius Rolandini bona omnia mobilia et inmobilia, iura, nomina et actiones reales et personales quecunque, ubicunque et apud quoscunque sint et appareant a tempore perpetrati sceleris, confiscamus et pronunctiamus secundum canonicas sanctiones, deductis prius honeribus, inquisitionis officio confiscata et decernimus applicata; omnes etiam contractus et cuiuscunque generis allienationes de ipsis bonis a tempore contracti criminis, per eundem Rolandinum vel per quoscunque alios factos seu factas cuiuscunque persone vel loco, cassandos sive cassandas et irritandos sive irritandas esse pronunctiamus atque cassamus et irritamus et nullius momenti esse decernimus roboris vel valoris. Et  nichilominus in predictis omnibus et singulis mutandi, addendi et minuendi semel et pluries, prout de iure fieri poterit et nobis visum fuerit expedire auctoritatem et facultatem nobis ac successoribus nostris plenariam reservamus.\nLata, lecta et pronunciata fuit dicta sententia per dictum fratrem Guidonem inquisitorem in ecclesia Sancti Dominici,  presentibus fratribus Nicholao Tascerio, priore in conventu Bononiensi, Iohanne Faventino, Homobono Bononiensi, Iacobo Bono de Padua, Iohachino Bononiensi et Francisco Bononiensi de Sancto Martino, omnibus de ordine fratrum predicatorum; fratribus Accino Bononiensi, Loderengo de Scarpellinis et Alberto de Armario, omnibus de ordine fratrum minorum; fratribus Lambertino de Clarissimis, priore in conventu Bononiensi, Iuliano de Papaonibus et Ordelaffo Bononiensi, omnibus de ordine fratrum heremitarum; dominis Ramberto de Rambertis, capitaneo populi Bononie, Acmone de Padua, Trinisolo de Trinisolis, militibus dicti domini potestatis; domino...  abbate Sancti Proculi et Guidone Bontalenti, notario dicti inquisitoris, et pluribus aliis testibus  vochatis et rogatis.\nSub annis Domini millesimo trecentesimo quarto, indictione secunda, die i ovis octavo mensis octobris.\n</1addfc2a-cbea-4ae3-943b-136e2af6c2f0>\n<12882ab4-9c5e-4dcc-bc0c-3320529d4769>\n\nEodem die, loco et testibus.\nIn Christi nomine amen. Nos frater Guido inquisitor  predictus et cetera ut supra, invenimus Petrum Dal Prao, filium quondam Dominici de terra Liviani, conmittatus Mutinensis, tam per suas confessiones coram nobis in iuditio factas, quam per aliorum attestationes a doctrina christiana et a fide catholica deviasse, sequendo, tenendo et docendo doctrinam, credentiam, septam et fidem Dolcini de Novaria heretici ab Ecclesia condempnati, et dicendo et affirmando verba herronea et nepharia, que sunt contra catholicam fidem et bonos mores; que, sicud ex nostra inquisitione et ex sua sua coram nobis facta  confessione patet, coram fratre Thomasino de Tonsis, viccario venerabilis patris fratris Guidonis Vicentini ordinis predicatorum, tunc inquisitoris et nunc episcopi Ferrariensis, in iuditio constitutus revochavit et suo sacramento se obligavit servare de cetero  et tenere fidem, credenciam et doctrinam sancte Romane Ecclesie et abiuravit eciam omnem heresim et renuntiavit credentie et doctrine, societati, vite, doctrine et septe Dolcini predicti et sequacium suorum. Post predicta vero omnia dictus Petrus, inmemor sue salutis et sui sacramenti religione contemta, ad vomitum rediit et recidivam fecit in heresim abiuratam, sequendo et tenendo vitam et doctrinam et septam predictorum Dolcini et sequacium suorum, qui preter alios errores errant in illo articulo fidey et in sanctam catholicam Ecclesiam, quam scindere moliuntur et cuius statum multiplicem falso distingui, asserentes et dicentes Romanam Ecclesiam bonitatem et sapienciam perdidisse et significari et figurari pro civitate  Babillonie, de qua dicitur in Apochalipsi, quod propter peccata et malitias suas debet destrui et dissipari, et scripturas sacras falso in pluribus locis. Et ideo dictum Petrum detineri fecimus et coram nobis in iuditio presentati, et ipsum examinavimus de predictis et invenimus per suam confessionem coram nobis in iuditio factam, fuisse et extitisse credentem hereticorum et irretitum multo tempore crimine heretice pravitatis et ficte fuisse conversum ac periurum in dictis et confessionibus suis et ipso iure excomunicatum et relapsum in heresim abiuratam, sicud de predictis ex forma inquisitionis apparet. Unde ipsa inquisitione apperta et dictis testium publicatis, cum legittime et perhentorie dictum Petrum citari fecerimus ut coram nobis legittime compareret facturus et recepturus in inquisitione predicta quod ordo postulat rationis et maxime recepturus copiam inquisitionis predicte et confessionum suarum, et eidem Petro terminum duxerimus statuendum ut diceret, allegaret, proponeret et probaret quicquid ad deffensionem et excusationem suam spectare credebat; nec appareat ipsum Petrum vel aliquem seu aliquos pro ipso, aliquam excusationem legittimam seu deffensionem fecisse nec contra inquisitionem predictam aliquid legittime ostendisse; visis et examinatis dilligenter actis inquisitionis predicte, habitoque super predictis consilio sapientum tam religiosorum quam secularium peritorum in iure canonico et civili, in presencia venerabilis patris domini Uberti Dei gratia Bononiensis episcopi, et de ipsius beneplacito et consensu, habita eciam deliberatione plenaria per nos ipsos, dictum Petrum, prius legittime citatum ad sententiam audiendum et in nostra presencia constitutum, Christi nomine invochato, auctoritate qua fungimur pro tribunali sedentes, in hiis scriptis sententiamus et diffinitive pronunctiamus fuisse et extitisse multo tempore hereticorum credentem et irretitum crimine heretice pravitatis et in dictis et confessionibus suis fuisse periurum et recidivam fecisse ac esse relapsum in heresim abiuratam et ipso iure excomunicatum esse et incurrisse omnes penas canonicas et legittimas contra huiusmodi institutas, et ipsum Petrum iudicamus et condempnamus secundum canonicas sanctiones tanquam hereticum et relapsum in heresim abiuratam et relinquimus eum brachio et iuditio seculari, consignantes eum in manibus et in fortia domini Symeonis domini Inghilfredi de Padua, potestatis Bononie, in cuius rei testimonium mandamus tibi Alberto Carbonis notario nostro quod de hoc facias publicum instrumentum. Preterea ipsius Petri bona omnia mobilia et inmobilia, iura, nomina et actiones reales et personales, quecunque, ubicunque et apud quoscunque sint et appareant a tempore perpetrati sceleris, confiscamus et pronunctiamus secundum canonicas sanctiones, deductis prius honeribus, inquisitionis officio confiscata et decernimus applicata, omnes etiam contractus et cetera ut in supra proxime scripta sententia plenius continetur.\nEgo Albertus Carbonis, imperiali auctoritate et dicti inquisitoris notarius, interfui et de ipsius inquisitoris mandato publice scripsi, ss.ss.\n</12882ab4-9c5e-4dcc-bc0c-3320529d4769>\n<670c2e1b-f958-475c-afd8-0637048b38bf>\nIn Christi nomine amen. Nos frater Guido Parmensis ordinis predicatorum, inquisitor heretice pravitatis in Bononia et  provintia Lombardie per sedem appostolicam deputati, cum inquisitionem fecerimus generalem contra omnes vivos et defunctos, qui peccarent vel etiam peccavissent in crimine heresis vel circa ipsum crimen, et contra omnes credentes, fautores, defensores et receptatores hereticorum vel infamatos de heresi aut male loquentes de fide catholica, invenimus Guillielmum de Blanchis de Sancta Helena, comitatus Bononie, tam per suam confessionem quam per aliorum attestaciones legiptimas factas in iudicio coram nobis, fuisse et extitisse amicum, fautorem, credentem et receptatorem hereticorum et a veritate catholica deviasse audiendo verba et documenta hereticorum et interessendo predicationibus eorum, in preiudicium et detrimentum catholice fidey et Ecclesie sancte Romane et in periculum animarum. Nam idem Guillielmus in millesimo trecentesimo secundo vel circa, et etiam post dictum tempus, in domo sua propria sita in dicta terra Sancte Helene, pluribus vicibus et diversis temporibus receptavit f de Ollis de Mutina hereticum condempnatum, et etiam alios multos de septa et societate Rolandini predicti, dando eis comedere et bibere et hospicium, ac etiam audiendo predicationes et documenta eiusdem, scilicet de destructione Romane Ecclesie et prelatis eiusdem, et quod Deus revelaverat predicta Dolcino de Novaria, heresiarcha et heretico condempnato, et multa aha enormia et nepharia, sicud in actis ipsius inquisitionis apparet. Unde ipsa inquisitione aperta et dictis testium publicatis, cum cytari fecerimus dictum Guillielmum legiptime et peremptorie ut coram nobis legiptime  conpareret, facturus et recepturus in predicta inquisitione quod ordo postulat rationis et maxime recepturus copiam inquisitionis  predicte, et eidem Guillielmo terminum duxerimus statuendum ut diceret, allegaret, proponeret et probaret quidquid ad excusationem et probationem suam spectare credebat; nec appareat ipsum Guillielmum vel aliquem alium pro eo excusationem aliquam legiptimam seu defensionem fecisse nec contra inquisitionem predictam aliquid legiptime hostendisse; vixis actis inquisitionis predicte et eis diligenter examinatis, habitoque super predictis consilio sapientum doctorum scilicet in iure canonico et civili, et etiam deliberatione plenaria per nos ipsos, de consientia et consensu domini Baldredi Biset, vicharii venerabilis patris domini Uberti, Dei gratia Bononiensis episcopi, dictum Guillielmum prius legiptime cytatum ad sententiam audiendam et in nostra presentia constitutum, Christi nomine invocato, pro tribunali sedentes auctoritate qua fungimur, in hiis scriptis sententiamus et diffinitive pronuntiamus dictum Guillielmum fuisse et extitisse amicum, fautorem, credentem et receptatorem hereticorum et infectum crimine heretice pravitatis et periurum in dictis et confessionibus suis, factis in iuditio coram nobis, et ipso iure excomunicatum et incurisse omnes penas canonicas et legiptimas contra huiusmodi institutas.  Propterea in testimonium et corectionem dicti Guillielmi et excessuum predictorum, rigorem tamen iusticie misericordia tenperantes, ipsi Guillielmo penitenti, ut dixit, inponimus penitenciam infrascriptam decernentes et mandantes ut eam debeat inviolabiliter observare: videlicet quod saltem semel in anno veram confessionem suorum faciat pecatorum. Item mandamus eidem quod in sua veste superiori portet continue duas cruces crocei coloris, longitudinis duorum palmorum et amplitudinis quatuor digitorum, et vestis cum crucibus non sit eiusdem coloris. Item dictum Guillielmum condempnamus in quinqueginta libris bononinorum, hinc ad quindecim dies proxime persolvendis. Et nichilominus in predictis omnibus et singulis mutandi, addendi et minuendi semel et pluries, quantum de iure fieri poterit et nobis visum fuerit expedire, reservamus nobis liberam et plenariam arbitrii facultatem.\nLecta et publicata fuit dicta sentencia Bononie in publica predicanone in ecclesia Sancti Dominici per dictum fratrem Guidonem inquisitorem pro tribunali sedentem, presente dicto Guillielmo ad sententiam audiendam, et presentibus dominis Egidio de Lobia, iudice, Iohamne de Ropittis, Nasinbene condam domini Petri Mussolini de Anelata, Amadore, medico, capelle Sancti Blaxii, Guidoclerio de Baldoynis, Martino de Cento, notario, Fellone de Baxacomatribus et Iohanne domini Benasay testibus vocatis et rogatis.\nAnno Domini millesimo trecentesimo quarto, indictione secunda, die dominico, vigesimo secundo mensis novembris.\n(S.N.) Ego Guido Bontalenti, imperiali autoritate et dicti inquisitoris notarius, predictis omnibus interfui et dicti domini inquisitoris mandato scripsi et publicavi.\n</670c2e1b-f958-475c-afd8-0637048b38bf>\n<d4286539-47a5-41e9-9f11-3d9a7225a4b7>\n\nIn Christi nomine amen. Nos frater Guido Parmensis ordinis predicatorum, inquisitor heretice pravitatis in Bononia et provintia Lombardie per sedem appostolicam deputati, cum inquisitionem fecerimus generalem contra omnes vivos et defunctos qui peccarent vel etiam peccavissent in crimine heresis vel circa ipsum crimen et contra omnes credentes, fautores, deffensores et receptatores hereticorum vel infamatos de heresi aut male loquentes de fide catholica, invenimus Benvenutam ferariam, uxorem Iacobini de Plumatio, et Hugolinam condam Albertini de Lirano, Mutinensis diocesis, que nunc moratur in dicta terra Plumatii, tam per suas confessiones  quam per aliorum atestationes legiptimas factas in iudicio coram nobis, fuisse et extitisse amicas, fautrices, credentes et receptatrices hereticorum et a veritate catholica deviasse, audiendo verba et documenta hereticorum et interessendo predicationibus eorundem, in preiudicium et detrimentum catholice fidey et Ecclesie sancte Romane et in periculum animarum. Nam predicte Benvenuta et Hugolina, modo sunt tres anni vel circa, et a dicto tempore citra, fuerunt in dicta terra Plumatii in domo Guillielme et Bartholomee de dicta terra Plumatii; in qua domo Rolandinus de Ollis de Mutina receptatus fuit scienter et ibidem predicavit de fide et credencia Dolcini de Novaria et sequacium suorum et etiam interfuerunt predicte Benvenuta et Hugolina in multis domibus et locis in quibus dictus Rolandinus et Petrus Dal Pra, heretici condempnati, et alii de septa ipsorum receptati fuerunt scienter et predicaverunt de predictis. Unde dicta inquisitione aperta et dictis testium publicatis, cum cytari fecerimus dictas Benvenutam et Hugolinam legiptime et peremtorie, ut coram nobis legiptime conparerent facturas et recepturas in predicta inquisitione quod ordo postulat rationis et maxime recepturas copiam inquisitionis predicte, et eisdem Benvenute et Hugoline terminum duxerimus statuendum ut dicerent, allegarent, proponerent et probarent quidquid ad excusationem et deffensionem earum spectare credebant; nec appareat predictas Benvenutam et Hugolinam vel aliquem alium pro eis excusationem aliquam legiptimam seu defensionem fecisse nec contra inquisitionem predictam aliquid legiptime ostendisse; visis actis inquisitionis predicte et eis dilligenter examinatis, habitoque super predictis consilio sapientum doctorum scilicet in iure canonico et civili, et etiam deliberatione plenaria per nos ipsos, de consientia et consensu domini Baldredi Biset, vicarii venerabilis patris domini Uberti Dei gratia Bononiensis episcopi, dictas Benvenutam et Hugolinam, prius legiptime citatas ad sententiam audiendam et in nostra presentia constitutas, Christi nomine invocato, autoritate qua fungimur pro tribunali sedentes, in hiis scriptis sententiamus et diffinitive pronumtiamus dictas Benvenutam et Hugolinam fuisse et extitisse amicas, fautrices, credentes et  receptatrices hereticorum et infectas crimine heretice pravitatis et periuras in dictis et confessionibus earum factis in iudicio coram nobis et ipso iure excomunicatas et incurisse omnes penas canonicas et legiptimas contra huiusmodi institutas. Propterea in testimonium et corectionem dictarum Benvenute et Hugoline et excessuum predictorum, rigorem tamen iusticie misericordia temperantes, ipsis Benvenute et Hugoline penitentibus, ut dixerunt, inponimus penitentiam infrascriptam, decernentes et mandantes ut eam debeant inviolabiliter observare; videlicet quod semel in anno quelibet veram confessionem suorum faciat pecatorum. Item mandamus eisdem quod quelibet in sua veste superiori portet continue duas cruces crocei coloris, longitudinis duorum palmorum et amplitudinis quatuor digitorum, et vestis cum crucibus non sit eiusdem coloris. Item quamlibet dictarum Benvenute et Hugoline condempnamus in decem libris bononinorum, hinc ad quindecim dies proxime persolvendis in pecunia numerata. Et nichilominus in predictis omnibus et singulis mutandi, addendi et minuendi semel et pluries, quantum de iure fieri poterit et nobis visum fuerit expedire, reservamus nobis liberam et plenariam arbitrii facultatem.\nLata, lecta et publicata fuit dicta sentencia Bononie in capitulo studentium, sito intra domos claustrales loci fratrum predicatorum, per dictum dominum fratrem Guidonem inquisitorem pro tribunali sedentem, presentibus predictis Benvenuta et Hugolina et presentibus dominis Albertino Hugetti et Hugetto eius filio, legum doctoribus, Fellone de Baxacomatribus, Iohanne domini Benasay, Iohanne de RoQiptis, Martino de Cento notario et  Nasimbene et Benincasa, nuntiis officii inquisitionis, testibus vocatis et rogatis.\nAnno Domini millesimo trecentesimo quarto, indictione secunda, die vigesimosecundo novembris.\n(S.N.) Ego Guido Bontalenti, imperiali autoritate et dicti inquisitoris notarius, predictis omnibus interfui et dicti domini...  inquisitoris mandato scripsi et publicavi.\n</d4286539-47a5-41e9-9f11-3d9a7225a4b7>\n<29c50489-954e-448a-8145-b0ae4bcd27a3>\n\nIn Christi nomine amen. Nos frater Guido Parmensis ordinis predicatorum, inquisitor heretice pravitatis in Bononia et provintia Lombardie, per sedem appostolicam deputati, cum inquisitionem fecerimus generalem contra omnes vivos et defuntos qui peccarent vel etiam peccavissent in crimine heresis vel circa ipsum crimen, et contra omnes credentes, fautores, deffensores et receptatores hereticorum vel infamatos de heresi aut male loquentes de fide catholica, invenimus Vitale, filium Controli de La Mane de Plumatio, tam per suas confessiones  quam per aliorum attestationes legiptimas, factas in iudicio coram nobis, fuisse et extitisse amicum, fautorem et receptatorem hereticorum et a veritate catholica deviasse, audiendo verba et documenta hereticorum et interessendo predicationibus eorundem, in preiudicium et detrimentum catholice fidey et Ecclesie sancte Romane et in periculum animarum. Nam idem Vitale de mense maii proxime elapsi vel circa, in domo sua propria sita in dieta terra Plumatii, receptavit Rolandinum de Ollis de Mutina hereticum condempnatum. Unde dicta inquisitione aperta et dictis testium publicatis, cum cytari fecerimus eundem legiptime et peremtorie ut coram nobis legiptime compareret, facturus et recepturus in inquisitione predicta quod ordo postulat rationis et maxime recepturus copiam inquisitionis predicte, et eidem duxerimus terminum statuendum ut diceret, allegaret, proponeret et probaret quidquid ad excusationem et deffensionem suam spectare credebat; nec appareat predictum Vitale seu aliquem alium pro eo excusationem aliquam legiptimam seu deffensionem fecisse nec contra inquisitionem predictam aliquid legiptime ostendisse; visis actis inquisitionis predicte et eis dilligenter examinatis, habitoque super predictis conscilio sapientum scilicet in iure canonico et civili  et etiam deliberatione plenaria per nos ipsos, de consientia et consensu domini Baldredi Biset, vicharii venerabilis patris domini Uberti Dei gratia Bononiensis episcopi, dictum Vitalem prius legiptime cytatum ad sententiam audiendam, Christi nomine invocato, autoritate qua fungimur pro tribunali sedentes, in hiis scriptis sententiamus et diffinitive pronuntiamus dictum Vitalem fuisse et extitisse amicum, fautorem et receptatorem hereticorum et infectum crimine heretice pravitatis et periurum in dictis et confessionibus suis factis in iudicio coram nobis, et ipso iure excomunicatum et incurrisse omnes penas canonicas et legiptimas contra huiusmodi institutas. Propterea in testimonium et corectionem dicti Vitalis et excessuum predictorum, rigorem tamen iusticie misericordia temperantes, ipsi Vitali alias penitenti, ut dixit, penitenciam inponimus infrascriptam, decernentes et mandantes ut eam debeat inviolabiliter observare: videlicet quod saltem semel in anno veram confessionem suorum faciat pecatorum. Item mandamus eidem quod in sua veste superiori portet continue duas cruces crocei coloris, longitudinis duorum palmorum et amplitudinis quatuor digitorum, et vestis cum crucibus non sit eiusdem coloris. Item dictum Vitalem condempnamus in quinque libris imperialium bononinorum in pecunia numerata, hinc ad quindecim dies proxime  persolvendis, et  nichilominus in predictis omnibus et singulis mutandi, addendi et minuendi semel et pluries, quantum de iure fieri poterit et nobis visum fuerit expedire, reservamus nobis liberam et plenariam arbitrii facultatem.\nLecta et publicata fuit dicta sententia Bononie in capitulo supra proxime scripto per dictum dominum fratrem Guidonem inquisitorem pro tribunali sedentem, dicto Vitale absente, tamen legiptime cytato ad dictam sentenciam audiendam, et presentibus testibus suprascriptis.\nAnno Domini indictione et die predictis.\n(S.N.) Ego Guido Bontalenti, imperiali autoritate et dicti inquisitoris notarius, predictis omnibus interfui et eius mandato scripsi et publicavi.\n</29c50489-954e-448a-8145-b0ae4bcd27a3>\n<5770e377-68e2-4ab4-9d07-8c1a2e6ed470>\nIn Christi nomine amen. Nos frater Guido Parmensis ordinis predicatorum, inquisitor heretice pravitatis in Bononia et  provintia Lombardie, cum inquisitionem fecerimus generalem contra omnes vivos et defunctos qui peccarent vel etiam peccavissent in crimine heresis vel circa ipsum crimen et contra omnes credentes, fautores, deffensores et receptatores hereticorum vel infamatos de heresi aut male loquentes de fide catholica, invenimus  Iohannem Albertini de Lirano, Mutinensis diocesis, qui nunc moratur in terra Plumatii, et Zanebellum calqolarium, filium Rayneri de terra Calcharie, Bononiensis diocesis, tam per ipsorum confessiones quam per aliorum attestationes legiptimas factas in iudicio coram nobis, fuisse et extitisse amicos, fautores et defensores  hereticorum et a veritate catholica deviasse, dando ipsis hereticis auxilium, consilium et iuvamen ac etiam nuntiis nostris et officii inquisitionis violentiam inferendo et eisdem auferendo per vim cum armis vetitis et non vetitis Robergam hereticam de Lirano, que in dicta terra Plumatii morabatur, captam et detentam de nostro mandato sive vicharii nostri pro crimine heretice pravitatis, predictis Iohanne et Zanebello scientibus supradicta, quod fuit in maximum preiudicium et detrimentum catholice fidey et sancte Romane Ecclesie et in periculum animarum. Et predicta omnia et singula fuerunt de presenti anno, de mense iulii proxime elapsi. Unde dicta inquisitione aperta et dictis testium publicatis, cum cytari fecerimus dictos Iohamnem et Zanebellum legiptime et peremptorie, ut coram nobis legiptime conparerent facturi et recepturi in predicta inquisitione quod ordo postulat rationis et maxime recepturi copiam inquisitionis predicte, et eisdem Iohanni et Zanebello terminum duxerimus statuendum ut dicerent, allegarent, proponerent et probarent quidquid ad excusationem et defensionem eorum spectare credebant; nec appareat ipsos Iohannem et Zannebellum vel aliquem alium pro eis excusationem ah quam  legiptimam seu defensionem fecisse, nec contra inquisitionem predictam aliquid legiptime hostendisse; visis actis inquisitionis predicte et eis dilligenter examinatis, habitoque super predictis consilio sapientum doctorum scilicet in iure canonico et civili, et etiam deliberatione plenaria per nos ipsos, de consentia et consensu domini Baldredi Biset, vicharii venerabilis patris domini Uberti Dei gratia Bononiensis episcopi, dictos Iohannem et Zannebellum, prius legiptime citatos ad sententiam audiendam et in nostra presentia constitutos, Christi nomine invocato, autoritate qua fungimur pro tribunali sedentes, in hiis scriptis sententiamus et diffinitive pronuntiamus dictos Iohannem et Zannebellum fuisse et extitisse amicos, fautores, credentes et receptatores hereticorum et infectos crimine heretice pravitatis et periuros in dictis et confessionibus eorum factis in iudicio coram nobis, et ipso iure  excomunicatos et incurisse omnes penas canonicas et legiptimas contra huiusmodi institutas. Propterea in testimonium et  corectionem dictorum Iohannis et Zannebelli et excessuum predictorum, rigorem tamen iusticie misericordia temperantes, predictis Iohamni et Zannibello penitentibus, ut dixerunt, inponimus cuilibet eorum penitentiam infrascriptam, decernentes et mandantes ut eam eorum quilibet debeat inviolabiliter observare: videlicet quod saltem semel in anno veram quilibet confessionem suorum faciat pecatorum. Item mandamus eisdem quod quilibet eorum in sua veste superiori portet continue duas cruces crocey coloris, longitudinis duorum palmorum et amplitudinis quatuor digitorum, et vestis cum crucibus non sit eiusdem coloris. Et preter hoc  condempnamus quemlibet dictorum Iohannis et \u00c7annebelli in quinque libris imperialium bononinorum, hinc ad quindecim dies proximos persolvendis. Et nichilominus in predictis omnibus et singulis mutandi, addendi et minuendi semel et pluries, quantum de iure fieri poterit et nobis visum fuerit expedire, reservamus nobis liberam et plenariam arbitrii facultatem.\nLecta, lata et publicata fuit dicta sentencia Bononie in capitulo studentium proxime scripto per dictum dominum fratrem  Guidonem inquisitorem pro tribunali sedentem, dictis Iohanne et Zannebello presentibus ad dictam sententiam audiendam et presentibus aliis testibus suprascriptis.\nIn anno, indictione et die predictis.\n(S.N.) Ego Guido Bontalenti, imperiali autoritate et dicti inquisitoris notarius, predictis omnibus interfui et eius mandato scripsi et publicavi.\n</5770e377-68e2-4ab4-9d07-8c1a2e6ed470>\n<c2b5f981-5727-4e88-bbcd-6bdad69af437>\n\nIn Christi nomine amen. Nos frater Guido Parmensis ordinis predicatorum, inquisitor heretice pravitatis in Bononia et  provintia Lombardie per sedem appostolicam deputati, cum inquisitionem fecerimus generalem contra omnes vivos et defuntos qui peccarent vel etiam peccavissent in crimine heresis vel circa ipsum ipsum crimen et contra omnes credentes, fautores, deffensores et receptatores hereticorum vel infamatos de heresi aut male loquentes de fide catholica, invenimus Iohamnem Zerbini de Plumatio, comitatus Bononie, tam per suam confessionemquam per aliorum attestationes legiptimas factas in iudicio coram nobis, fuisse et extitisse inhobedientem mandatis nostris sive nuntii nostri, quia Bergam hereticam eidem Iohanni per Nasinbenem nuntium nostrum presentatam et comendatam, ut eam coram nobis vel nostro vichario Bononie presentaret, quod omnia neglexit et facere recuxavit vel, quod deterius est, simulatione quadam eam male asecuravit ita quod fuit ei et illis, quos ipsa Berga miserant, rapta adeo quod non presentaverunt eam nec ipse ut debuit, de quo merito arguendus est. Unde cum eum citari fecerimus ut coram nobis legiptime conpareret, facturus et recepturus in predicta inquisitione quod iuris ordo postulat, exigit et requirit, et maxime recepturus copiam inquisitionis predicte; et eidem terminum duxerimus statuendum ut diceret, allegaret, proponeret et probaret quidquid ad sui excusationem et deffensionem spectare credebat; nec appareat eum vel aliquem alium eius nomine aliquam legiptimam deffensionem fecisse, nec contra inquisitionem predictam aliquid legiptime hostendisse; visis dilligenter actis dicte inquisitionis et eis dilligenter examinatis, habitoque super predictis consilio multorum sapientum doctorum in iure canonico et civili, et deliberatione plenaria per nos ipsos, de consientia et consensu domini Baldredi Biset, vicarii venerabilis patris domini episcopi Bononiensis, dictum Iohamnem Qerbini legiptime citatum ad sententiam audiendam et in nostra presentia constitutum, Christi nomine invocato, autoritate qua fungimur pro tribunali sedentes, in hiis scriptis sententiamus et diffinitive pronuntiamus dictum Iohamnem inhobedientem mandatis Romane Ecclesie et nostris extitisse et incurrisse penas canonicas et legiptimas contra huiusmodi institutas. Preterea in testimonium et coreccionem ipsius, rigorem tamen iusticie misericordia temperantes, eidem Iohamni penitenti, ut dixit, inponimus penitenciam infrascriptam, videlicet quod saltem semel in anno veram confessionem suorum faciat pecatorum et quod ieiunet sextam feriam in qualibet septimana. Item condempnamus eundem in septem libris imperialium bononinorum usque ad quindecim dies proxime venturos solvendis in pecunia numerata. Et nichilominus in predictis omnibus et singulis mutandi, addendi et minuendi semel et pluries, quantum de iure fieri poterit et nobis visum fuerit expedire, reservamus nobis liberam et plenariam arbitrii facultatem.\nLata, lecta, publicata fuit dicta sententia Bononie per dictum dominum fratrem Guidonem inquisitorem pro tribunali sedentem, super balchione domus officii inquisitionis, dicto Iohanne presente ad hanc sententiam audiendam; presentibus etiam fratre Petro de Artinixiis, fratre Bonvixino de Baxacomatribus, fratre Petro de Marsiliis, fratre Iohamne Falchonis, fratre Francischino de Sancto Martino, omnibus ordinis predicatorum; Martino de Cento notario et Nasinbene Adelardi nuntio officii testibus ad hoc vocatis.\nAnno Domini millesimo trecentesimo quarto, indictione secunda, die vigesimo tercio novembris.\n(S.N.) Ego Guido Bontalenti, imperiali auctoritate et dicti inquisitoris notarius, predictis omnibus interfui et dicti domini inquisitoris mandato scripsi et publicavi.\n</c2b5f981-5727-4e88-bbcd-6bdad69af437>\n<862a904a-31ec-467c-a70c-9715fd6596de>\n\nIn Christi nomine amen. Nos frater Guido Parmensis ordinis predicatorum, inquisitor heretice pravitatis in Bononia et provintia Lombardie, per sedem appostolicam deputati, cum inquisitionem fecerimus generalem contra omnes vivos et mortuos qui peccarent vel peccavissent in crimine heresis vel circa ipsum crimen et contra omnes credentes, fautores, defensores vel receptatores hereticorum vel infamatos de heresi aut male loquentes de fide catholica, invenimus dompnum Benedictum, canonicum plebis Sancte Marie de Montebellio, qui moratur in terra Plumatii, et dompnum Vandum, canonicum dicte plebis, rectorem ecclesie Sancti Iacobi de Plumatio, per suas confessiones coram nobis in iudicio legiptime factas, nobis et officio nostro inquisitionis grave intulisse inpedimentum in favorem hereticorum, in preiudicium et detrimentum nostri officii et propterea  chatolice fidey et Ecclesie sancte Romane et in periculum animarum. Nam hiidem canonici de presenti anno, cum quedam cassia consignata et deposita fuisset penes eos per Nasinbenem nuntium nostrum, que cassa erat clausa et firmata et fuerat reperta in domo habitationis Roberghe de Lirano, que in dieta terra Plumatii morabatur, dictam cassam sic cum clavi firmatam aperiri permiserunt et de ipsa trahere et removere res aliquas  existentes in ea, sicud in actis nostre inquisitionis apparet. Unde ipsa inquisitione aperta, cum citari fecerimus eorum quemlibet et  peremtorie ut coram nobis legiptime conparerent, facturi et recepturi in inquisitione predicta quod ordo postulat rationis, et maxime recepturi copiam inquisitionis predicte, et eisdem et cuilibet eorum duxerimus terminum statuendum ut eorum quilibet diceret, allegaret, proponeret et probaret quidquid ad excusationem et defensionem cuiuslibet eorum spectare credebat; nec appareat ipsos vel aliquem eorum seu aliquem alium pro eis excusationem seu defensionem aliquam fecisse, nec contra inquisitionem predictam aliquid legiptime hostendisse; vixis etiam actis inquisitionis predicte et eis dilligenter examinatis, habitoque super predictis consilio sapientum doctorum scilicet in iure canonico et civili  et etiam deliberatione plenaria per nos ipsos, de consientia et consensu domini Baldredi Biset, vicharii venerabilis patris domini Uberti Dei gratia Bononiensis episcopi), dictos dompnos Benedictum et Vandum, prius cytatos legiptime ad sententiam audiendam et in nostra presentia constitutos, Christi nomine invocato, autoritate qua fungimur pro tribunali sedentes, in hiis scriptis sententiamus et condempnamus dictum dominum Vandum rectorem in quindecim libris bononinorum et dictum dominum Benedictum in decem libris bononinorum, hinc ad quindecim dies proximos persolvendis in pecunia numerata, rigorem tamen iusticie misericordia temperantes. Nichilominus in predictis omnibus et singulis mutandi, addendi et minuendi semel et pluries, quantum de iure fieri poterit et nobis visum fuerit expedire, reservamus nobis plenam et liberam arbitrii facultatem.\nLata, lecta et publicata fuit dicta sententia Bononie per dominum fratrem Guidonem predictum pro tribunali sedentem in dicto loco et presentibus testibus suprascriptis, in anno, die et indictione proxime suprascriptis.\n(S.N.) Ego Guido Bontalenti, imperiali autoritate notarius et dicti domini inquisitoris, predicta omnia de ipsius mandato scripsi, legi et publicavi.\n</862a904a-31ec-467c-a70c-9715fd6596de>\n<9c752191-e904-4269-8c0c-e0477b73c82f>\n\nDie octavo decembris.\nDominus Petrus Rolandi, volens exequi formam precepti sibi facti de dandis et solvendis tredecim libris bononinorum per dominum fratrem Guidonem Parmensem inquisitorem pro securitate, quam prestitit coram dicto inquisitore, pro Bonavixina sorore dicti Petri et eius causa et nomine, presentialiter coram me notario et testibus dedit et solvit duodecim libras et decem solidos dicto domino inquisitori, remittens eidem superfluum quod est X. solidos bononinorum dominus inquisitor predictus.\nBononie in domo inquisitionis, presentibus fratre Francisco de Sancto Martino et Martino de Cento notariis.\nEgo idem Guido Bontalenti notarius predicta scripsi et publicavi.\n</9c752191-e904-4269-8c0c-e0477b73c82f>\n<15c8c296-9fbf-44ed-9ee9-29e6204aed9a>\n\nIn Christi nomine amen. Nos frater Guido Parmensis ordinis predicatorum, inquisitor heretice pravitatis in civitate Bononie et provintia Lombardie, per sedem apostolicam deputati, cum dominus donpre Pax, dominus Bondi et dominus Tranchedus, canonici capelle Sancte Marie Maioris civitatis Bononie, coram nobis fratre Guidone Parmensi inquisitore predicto fuerunt accusati de receptatione hominum suspectorum de fide et  prohybitorum, per sententiam a fratre Guidone Vicentino tunc inquisitore heretice pravitatis dampnatorum, et propterea cum legiptime comparuissent coram me et abiuraverint omnem heresim in  manibus meis secundum formam officii inquisitionis et fecerint cautionem de libris quinqueginta bononinorum pro quolibet, sicud patet per instrumentum scriptum manu  mey Guidonis Bontalenti notarii sub millesimo trecentesimo quarto, indictione secunda, die primo iunii facta igitur diligenti et congrua inquisitione, legiptime constitit nobis fratri Guidoni inquisitori eos scienter receptasse Zachariam de Sancta Agatha, quem sciebant fuisse et extitisse de septa et societate appostolorum, quam septam ipsi sciebant ab Ecclesia reprobatam et ab inquisitore apostolice sedis tanquam suspectam de heresi prohybitam, sicud ex confessione eorum alias facta plenius continetur; invenimus etiam eos periuros in dictis suis fuisse, ex sententia dicti inquisitoris fuisse excomunicatos, de qua a nobis secundum formam Ecclesie absoluti fuerint. Id circo nos frater Guido predictus, autoritate sedis appostolice inquisitor heretice pravitatis, habita super hiis deliberatione congrua et consilio plurium sapientum iuris canonici et civilis, imitata Christi gratia, ex autoritate premissa qua fungimur, dictos donpre Pax 1, dominum Tranchedum et dominum Bondi, canonicos prefate ecclesie, citatos prius peremptorie ad sententiam audiendam et in nostra presentia constitutos, pronuntiamus sententiando et sententiando pronuntiamus in hiis scriptis fuisse et extitisse inhobedientes dicte inquisitionis et in preiudicium dicti officii dictum Zachariam, fugitivum dicti officii, receptasse et contra sententiam inquisitoris predicti fuisse excomunicatos et incurrisse penas. Propterea precipio eisdem quatenus usque ad festum nativitatis Domini proxime venturum pro parte penarum, quas incurristis, ad presens debeatis facere unum depositum de centum libris bononinorum nomine meo et officii inquisitionis ubi vobis ordinavero, ut de ipso deposito possim libere meam facere voluntatem. Et inponimus vobis  penitenciam infrascriptam: videlicet quod ieiunetis sextam feriam in qualibet septimana et quod saltem semel in anno vestrorum faciatis confessionem peccatorum; in predictis omnibus et singulis mutandi, addendi et minuendi semel et pluries quantum de iure poterit et nobis visum fuerit expedire, reservantes nobis plenam et liberam arbitrii facultatem.\nLata, lecta et publicata fuit dicta sententia in domo officii inquisitionis super balchione domus dicti officii, presentibus fratre Marchixino de Principibus, fratre Francischino de Sancto Martino de Apoxa ordinis predi catorum, Martino de Cento notario, et domino Ubaldino domini Bracii, canonico Sancte Marie Maioris, testibus.\nAnno Domini millesimo trecentesimo quarto, indictione secunda, die octavo decembris.\n(S.N.) Ego Guido Bontalenti, imperiali autoritate et dicti inquisitoris notarius, predictis omnibus interfui et dicti inquisitoris mandato scripsi et publicavi.\n</15c8c296-9fbf-44ed-9ee9-29e6204aed9a>\n<2cf1b52a-b1e6-409f-8565-d34d8deacfe8>\n\nIn Christi nomine amen. Nos frater Guido Parmensis ordinis predicatorum, inquisitor heretice pravitatis in Bononia et  provintia Lombardie per sedem appostolicam deputati, cum inquisitionem fecerimus generalem in civitate Bononie et eius districtu contra omnes vivos et defunctos qui peccaverint et etiam  peccassent in crimine heresis vel circa ipsum crimen et contra omnes hereticos, credentes, fautores, deffensores et receptatores  hereticorum et infamatos de heresi vel male loquentes de fide catholica, invenimus dominum Thomam, rectorem hospitalis Sancti Stephani de Bononia, tam per suam confessionem  quam per aliorum  atestationes legiptimas, fuisse et extitisse amicum, fautorem et receptatorem hereticorum et a veritate chatolica deviasse, audiendo et documenta hereticorum in preiudicium et detrimentum catholice fidey et Ecclesie sancte Romane et in periculum animarum. Nam ydem dominus Thomax in millesimo trecentesimo quarto coram nobis in civitate Bononie, in domo officii nostri in iudicio constitutus, suo sacramento confessus est quod post sententiam datam per fratrem Guidonem Vicentinum, tunc inquisitorem, contra Zachariam de Sancta Agatha et postquam scivit post dictam sententiam dictum Zachariam recesisse a mandatis dicti inquisitoris et  recidivisse, eum pluries receptavit et eidem dedit cibum, potum et hospicium pluries. Item quod eundem Zachariam, sic relapsum et qui ab inquisitoris hobedientia, dicto domino Thoma sciente, recesserat, conduxit ut iret Romam pro indulgencia pro anima patris dicti domini Thome obtinenda, dans ei pro salario et mercede solidos quinqueginta bononinorum. Item confessus est quod eidem, in eadem inobedientia persistenti, dedit unum coibum fabe dandum matri dicti Qacharie Item confessus est quod eidem Zacharie, in prefata perfidia persistenti, dedit pellem unam sive fodram cuiusdam sui \u00c7apparelli sive guarnelli. Item confessus est quod de sero, quod est tempus suspectum, cum dicto Zacharia et ad inductionem eius fuit ad audiendum Dolpinum de Novaria loquentem de novitatibus que secundum suam fidem dampnatam debent fieri in Ecclesia. Unde cum nos eidem domino Thome ad suam defensionem faciendam pro culpis predictis et excessibus suis statuerimus et assignaverimus terminum conpetentem, secundum quod exigit ordo iuris, qui dominus Thomas, coram nobis in iudicio constitutus, dixit se nullam velle facere defensionem nec etiam in termino vel ante terminum defensionem aliquam fecit. Idcirco nos, vixis diligenter actis inquisitionis predicte et eis studiose examinatis, habito super predictis consilio sapientum  et deliberatione plenaria per nos ipsos, consilio etiam requisito secundum formam constitutionum felicis recordationis domini Bonifacii et discreto viro domino Baldredo Biset, vichario venerabilis patris domini Uberti Dei gratia episcopi Bononie, dictum dominum Thomam, prius legiptime citatum ad sententiam audiendam et in nostra presentia constitutum, Christi nomine invocato, autoritate qua fungimur pro tribunali sedentes, in hiis scriptis sententiamus et diffinitive pronuntiamus fuisse et extitisse amicum, fautorem et receptatorem hereticorum et infectum crimine heretice pravitatis et periurum in dictis suis et ipso iure excomunicatum et incurrisse omnes penas canonicas et legiptimas contra huiusmodi institutas. Propterea in testimonium et coreptionem dicti domini Thome, rigorem tamen iusticie misericordia temperantes, ipsi domino Thome penitenti, ut dixit, imponimus penitentiam infrascriptam: videlicet quod saltem semel in anno veram confessionem suorum faciat pecatorum et in omni septimana ieiunet sextam feriam. Et condempnamus eum in centum quinquegimta libris imperialium persolvendis in peccunia numerata terminis  infrascriptis: videlicet centum libras bononinorum usque ad  chalendas februarii et centum libras bononinorum usque ad chalendas madii et centum usque ad festum sancti Michaelis proxime venturum; residuum quando videbitur nobis. Nichilominus in predictis omnibus et singulis et quolibet predictorum mutandi, addendi et minuendi semel et pluries, quantum de iure fieri poterit et nobis visum fuerit expedire, reservamus nobis plenam et liberam arbitrii facultatem.\nLata, lecta et publicata fuit dicta sententia Bononie per dictum dominum fratrem Guidonem inquisitorem pro tribunali sedentem, super balchione domus officii inquisitionis, presentibus domino fratre Francischino de Sancto Martino de Apoxa, ordinis predicatorum, domino Ugolino Corvolini iudice, domino Francisco condam domini Alberti Guaschonis, domino donpre Francisco, rectore ecclesie Sancti Petri de Mongorio, Nascinbene  Adelardi et Benincasa Martini, ambo nuntii  officii, et domino Martino de Cento notario, familiario officii, testibus ad hoc vocatis et rogatis.\nAnno Domini millesimo trecentesimo quarto, indictione secunda, die vigesimo decembris.\n(S.N.) Ego Guido Bontalenti, imperiali autoritate et dicti inquisitoris notarius, predictis omnibus interfui et eius inquisitoris mandato scripsi et publicavi.\n </2cf1b52a-b1e6-409f-8565-d34d8deacfe8>\n<a34c6f34-95a6-4465-b33e-9a0a4e5529f0>\n\nIn Christi nomine amen. Nos frater Guido Parmensis ordinis predicatorum, inquisitor heretice pravitatis in provintia Lombardie per sedem appostolicam deputati, cum inquisitionem fecerimus generalem contra omnes vivos et defunctos qui peccarent vel etiam peccavissent in crimine heresis vel circa ipsum crimen et contra omnes credentes, fautores, deffensores, receptatores  hereticorum et infamatos de crimine heresis vel male loquentes de fide catholica, invenimus Bartholomeam, que se vocari faciebat sororem Bonam, filiam quondam Petri Rubey qui fuit de Savigno, districtus Bononie, per suam confessionem coram nostro  vichario et tandem postea coram nobis in iudicio factam, a dotrina christiana et a veritate catholica deviasse dicendo et docendo vitam hereticorum dampnatorum per inquisitorem fuisse meliorem et sanctiorem quam vita fratrum; et quod tales, sic per inquisitores dampnati, sunt in vita eterna. Item quod septa Dolcini de Novaria est melior quam fides inquisitorum et, cum ipse sit per Ecclesiam dampnatus, reputat eum esse meliorem hominem de mondo. Item dicit quod dominus papa non potest sibi precipere quod dimittat sequelam Dolcini et si preciperet non teneretur ei hobedire et si excomunicaret eam propter hoc, quod eius excomunicatio non teneret. Unde cum citari fecerimus dictam Bartholomeam legiptime et peremtorie, ut coram nobis conpareret, receptura quod ordo postulat iuris et maxime receptura copiam inquisitionis et sue confessionis predicte, et eidem Bartholomee terminum duxerimus statuendum ut diceret, allegaret, proponeret et probaret quidquid ad excusationem et defensionem suam spectare credebat; nec appareat ipsam Bartholomeam nec aliquos alios pro ea aliquam excusationem legiptimam seu defensionem fecisse nec contra inquisitionem predictam  aliquid legiptime ostendisse; visis dilligenter actis ipsius inquisitionis et eis dilligenter examinatis, habitoque super predictis consilio sapientum et deliberatione plenaria per nos ipsos, de domini Iacobi de Mutina, vicharii venerabilis patris domini Uberti Bononiensis episcopi, consientia et consilio, dictam Bartholomeam legiptime citatam ad sententiam audiendam et in nostra presentia constitutam, Christi nomine invocato, autoritate qua fungimur pro tribunali sedentes, in hiis scriptis sententiamus et diffinitive pronuntiamus a christiana dotrina et a veritate catholica deviasse et dixisse verba que sapiunt heresim et que sunt contra appostolicam dotrinam, et ipso iure excomunicatam fuisse et incurrisse omnes penas canonicas et legiptimas contra huiusmodi institutas. Propterea in testimonium et coreptionem erroris sui, rigorem tamen iusticie misericordia temperantes, ipsi Bartholomee penitenti  et revocanti errores suos, inponimus penitenciam infrascriptam, decernentes et mandantes ut eam debeat inviolabiliter observare; videlicet quod saltem semel in anno suorum confessionem faciat pecatorum. Item mandamus eidem quod in sua veste superiori portet continue duas cruces crocei coloris, longitudinis duorum palmorum et amplitudinis quatuor digitorum, unam anterius in pectore et aliam posterius inter scapulas, et vestis non sit eiusdem coloris cum crucibus. Item quod vadat in omnibus diebus dominicis et festis precipuis ad ecclesiam audire missam et predicationem, si potest. Item quod qualibet die dicat vigimtiquinque pater noster et totidem avemaria. Item quod ieiunet qualibet septimana sextam feriam et predicta debeat observare absque inpedimento legiptimo. Item quod non debeat vagari per mundum nec egredi civitatem  Bononie vel districtum. Item quod debeat laborare nec vivere ociosa, absque nostra licentia speciali. Item dicte Bartholomee precipimus sub pena excomunicationis et sub aliis penis, quibus est officio inquisitionis obligata, quod omnia et singula, que in presenti sentencia continentur et alia, que servaturam iuravit, debeat inviolabiliter observare, ne, quod absit, per transgressionem ipsorum seu cuiuscunque actus alterius relapsare in heresim censeri possit aliquatenus vel presumi, cum relapsi huiusmodi  iuxta canonicas sanctiones seculari sint iudicio sine ulla audientia relinquendi.\n Lata lecta et publicata fuit dicta sententia Bononie per dictum dominum fratrem Guidonem inquisitorem pro tribunali sedentem, in domo fratrum predicatorum, in qua convenerunt scolares et universitas scolarium Bononie, presentibus fratre Bonvixino de Baxacomatribus, fratre Francischino de Sancto Martino de Apoxa ordinis predicatorum, fratre Nicholao de Pritonibus, domino PetriQolo Iacobini Albanixie, domino Pigolo de Saidelis et Iohamne domini Mathey de Ruciptis, testibus vocatis ad hoc et rogatis.\nAnno Domini millesimo trecentesimo quinto, indictione tercia, die vigesimo quinto iulii.\n(S.N.) Ego Guido Bontalenti, imperiali autoritate et dicti inquisitoris notarius, predictis omnibus interfui eiusque mandato scripsi et publicavi.\n</a34c6f34-95a6-4465-b33e-9a0a4e5529f0>\n<57ed34e7-8aaf-42a9-a8cd-b98b1b2e44dc>\n\nIn Christi nomine amen. Nos frater Guido Parmensis ordinis predicatorum, in civitate Bononie et provintia Lombardie per sedem appostolicam deputati, cum inquisitionem fecerimus generalem contra omnes vivos et defuntos, qui peccarent vel etiam peccavissent in crimine heresis vel circa ipsum crimen, et contra omnes credentes, fautores, defensores et receptatores hereticorum vel infamatos de heresi aut male loquentes de fide catholica, invenimus dompnum Vivianum, filium condam Grandonis de contrata Blanchorum de Lunixana, canonicum plebis Sancte Marie de Monte Bellio, tam per suas confessiones  quam per aliorum attestationes, legiptime factas in iudicio coram nobis, fuisse et  extitisse amicum, fautorem et receptatorem hereticorum et a veritate chatolica deviasse audiendo verba et documenta hereticorum et interessendo predicationibus eorum in preiudicium et detrimentum chatolice fidey et Ecclesie sancte Romane et in periculum animarum. Nam idem dompnus Vivianus a mense aprilis proxime elapsocitra, ivit ad domum Vitalis, filii Controli de La Mane de Plumatio ad requisitionem Rolandini de Ollis de Mutina, heretici condempnati, et ibi portavit librum biblie ipsius dompni Viviani. Qui Rolandinus tunc dixit eidem dompno Viviano et aliis astantibus sicud Deus posuerat Adam et Evam in paradixa et qualiter Deus renovaverat mundum tempore Noe per aquam et etiam renovavit mundum tempore Moisi et postea renovavit mundum tempore Christi et quomodo debebat renovari per illos appostolos qui sunt de septa Rolandini predicti. Qui dompnus Vivianus tunc credebat predicta et sciebat dictum Rolandinum esse de numero sive septa dictorum appostolorum et fugitivum ab officio inquisitionis predicte. Unde dicta inquisitione aperta et dictis testium publicatis, cum citari fecerimus dictum dompnum Vivianum legiptime et peremptorie ut coram nobis legiptime conpareret facturus et recepturus in  predicta inquisitione quod ordo postulat rationis et maxime recepturus copiam inquisitionis predicte et eidem dompno Viviano terminum duxerimus statuendum ut diceret, allegaret, proponeret et probaret quidquid ad excusationem suam et defensionem spectare credebat, nec appareat ipsum dompnum Vivianum vel aliquem alium pro eo excusationem aliquam legiptimam seu defensionem fecisse nec contra inquisitionem predictam aliquid legiptime hostendisse ; vixis actis inquisitionis predicte et eis diligenter examinatis, habitoque super predictis consilio sapientum doctorum, scilicet in iure canonico et civili, et etiam deliberatione plenaria per nos ipsos, de consientia et consensu domini Baldredi Biset, vicharii venerabilis patris domini Uberti Dei gratia Bononiensis episcopi, dictum dompnum Vivianum prius legiptime citatum ad sententiam audiendam et in nostra presentia constitutum, Christi nomine invocato, autoritate qua fungimur pro tribunali sedentes, in hiis scriptis sententiamus et diffinitive pronunciamus dictum dompnum Vivianum fuisse et extitisse amicum, fautorem et receptatorem hereticorum et infectum crimine heretice pravitatis et periurum in dictis et confessionibus suis factis in iudicio coram nobis et ipso iure excomunicatum et incurisse omnes canonicas et legiptimas contra huiusmodi institutas. Propterea in testimonium et corectionem dicti dompni Viviani et excessuum predictorum,  rigorem tamen iusticie misericordia temperantes, eidem dompno Viviano penitenti, ut dixit, inponimus penitentiam infrascriptam, decernentes et mandantes ut eam debeat inviolabiliter observare: videlicet quod saltem semel in anno veram confessionem suorum faciat pecatorum. Item condempnamus dictum dominum  Vivianum in vigimti libris bononinorum in peccunia numerata, hinc ad quindecim dies proxime persolvendis. Item condempnamus et privamus dictum dominum Vivianum biblia predicta quam dicto Rolandino heretico deportavit et omnibus aliis libris et eos dicto inquisitionis officio confiscamus et decernimus applicatos, prohibentes eidem dompno Viviano ne ulterius populo audeat predicare nec primatum vel rectoriam aliquam in dicta ecclesia plebis Montisbellii presumat modo aliquo exercere. Et nichilominus in predictis omnibus et singulis mutandi, addendi et minuendi semel et pluries, quantum de iure fieri poterit et nobis visum fuerit expedire, reservamus nobis liberam et plenariam arbitrii facultatem.\nLata, lecta et publicata fuit dicta sentencia Bononie per dictum dominum fratrem Guidonem inquisitorem pro tribunali sedentem, in capitulo studentium, sito intra domos claustrales loci fratrum predicatorum, presentibus domino Albertino Hugetti, domino Hugetto, eius filio, legum doctoribus, domino Fellone de Baxacomatribus, Iohamne domini Benasay, Iohanne de Repiptis, Martino de Cento notario, Nasinbene et Benincasa nuntiis officii inquisitionis, testibus.\nAnno Domini millesimo trecentesimo quarto, indictione secunda, die vigesimo secundo mensis novembris.\n(S.N.) Ego Guido Bontalenti, imperiali autoritate et dicti inquisitoris notarius, predictis omnibus interfui et dicti domini inquisitoris mandato scripsi et publicavi. \n</57ed34e7-8aaf-42a9-a8cd-b98b1b2e44dc>\n<380d344d-bac1-4dcb-b934-0536bd17d62d>\n\nInnomine Domini nostri Iehsu Christi. Anno nativitatis eius millesimo trecentesimo, indictione tercia decima.\nDie tertiodecimo ianuarii.\nDominus Gerardus quondam domini Albertini de  Albertinatiis, iudex de civitate Bononie, coram presentia domini fratris Guidonis Vicentini ordinis predicatorum, inquisitoris heretice pravitatis in Lombardia, marchia Ianuensi et civitate Bononie, constitutus, citatus per Bonimcasam Martini numtium dicti domini inquisitoris, comparuit et iuravit mandata sancte Romane Ecclesie, dicti domini inquisitoris et dicere veritatem. Interogatus si sit aliquem vel aliquam hereticum vel hereticam, receptatorem vel defensorem hereticorum aut male loquentem de fide catholica, vivum aut mortuum aut infamatum de fide catholica vel aliquid dixerit in preiudicium domini pape vel qui aliquid dixerit vel comiserit in favorem Columpnensium, postquam fuerunt  condempnati per dominum papam Bonifacium octavum et Ecclesiam Romanam, respondit quod ex consientia motus ipse testis propter sententiam latam per dominum papam Bonifacium octavum et propter sententiam latam per dictum inquisitorem in Bononia contra omnes illos qui aliquid dixissent vel comisissent in preiudicium dicti domini pape et in favorem Columpnensium, postquam fuerunt condempnati, dixit et asserit ipse testis suo sacramento quod dominus Phylippus quondam domini  Aldrevandini de Sala iudex, civis Bononie, dixit verba inordinata, gravia et periculosa in preiudicium fidey et Romane Ecclesie et dicti domini pape et in favorem et comendationem  Columpnensium, postquam fuerunt condempnati per dictum dominum papam. Interogatus que verba dixit ipse dominus Phylippus, respondit ipse testis quod ipse dominus Phylippus dixit quod dominus papa  Bonifacius octavus non erat papa in rei veritate nec esse poterat de iure quia fuerat ellectus per symoniam et appellabat eum dominum Benedictum et non dominum Bonifacium papam. Item dicebat ipse Phylippus quod dictus dominus Bonifacius sive Benedictus tenuerat dominum Celestinum sive dominum Petrum de Morono in carcerem et fecerat eum in carcerem  mori. Item dixit ipse testis quod audivit dictum Phylippum dicentem quod illi de  Columpna non erant excomunicati nec iuste condempnati quia non comiserant pecatum propter quod deberent vel possent  excomunicari vel heretici pronuntiari et quod talis excomunicatio non valebat quia ipse dominus Bonifacius non erat vere papa nec eos poterat excomunicare. Interogatus in quo loco ipse testis audivit dicta verba a dicto quondam Phylippo, respondit quod in trivio Ghixleriorum, in capella Sancti Prosperi, ubi ipse Phylippus frequenter stabat et sedebat et sub porticu etiam domus habitationis dicti Phylippi et in dicta domo. Interogatus de tempore quando ipse testis audivit dicta verba a dicto Phylippo, respondit quod predictis verbis dictus Phylippus frequenter usus fuit et maxime in principio quando dominus papa processit contra dictos  Columpnenses et postea frequenter audivit predicta verba ab eo et maxime in mense Septembris, et circha tempus illud; de die et hora non recordatur. Interrogatus de presentibus respondit quod ipse testis fuit presens et supradicta verba omnia et consimilia audivit a dicto Phylippo; presentes etiam fuerunt dominus Petrus de  Samolis, dominus Bertholomeus de Samolis, dominus Guido de Primadiciis, dominus Franciscus fratris Iacobi de Ghixleriis, Lambertinus condam domini Gerardi de Ghixleriis et plures alii de quibus non recordatur. Interogatus quare predicta non denuntiavit cicius ipsi inquisitori et maxime vivente ipso Phylippo, respondit quod in principio, quando predicta verba audivit, nesciebat bene sententias latas per dictum inquisitorem. Item quia ipseinquisitor multo tempore absentavit se a civitate Bononie. Item dixit quod ante festum nativitatis nuper elapsum, scilicet de mense decembris, denuntiavit predicta verba dicto inquisitori sed ipse inquisitor non fecit tunc scribi. Et predicta non dicit hodio vel amore, precio vel precibus, nec doctus fuit ferre hoc testimonium, sed dicit in favorem fidey et sancte Romane Ecclesie et constitutionum domini pape.\nActum Bononie in domo officii inquisitionis posita iuxta ortum fratrum predicatorum, presentibus fratre Francisco de Sancto Martino de Apoxa ordinis predicatorum, Ferarino de Lambrusca de Feraria notario et Alberto Carbonis notario, testibus.\n(S.N.) Ego Guido Bontalenti, imperiali autoritate et dicti domini fratris Guidonis inquisitoris notarius, predicta omnia ipsius mandato scripsi et publicavi.\n</380d344d-bac1-4dcb-b934-0536bd17d62d>\n<dec93aa6-2d94-4655-a412-60c7682c8fef>\n\nAnno Domini millesimo trecentesimo, indictione tertiadecima, die predicta.\nDominus Franciscus, filius domini fratris Iacobi de  Ghixleriis, testis citatus per Benimcasam Martini numtium predictum, coram presentia dicti domini fratris Guidonis inquisitoris constitutus, comparuit et iuravit mandata sancte Romane Ecclesie, dicti domini inquisitoris et dicere veritatem. Interogatus si sit aliquem vel aliquam hereticum vel hereticam, receptatorem vel defensorem hereticorum aut male loquentem de fide catholica, vivum aut mortuum aut infamatum de fide catholica vel qui aliquid dixerit vel comiserit in favorem Columpnensium, postquam fuerunt condempnati per dominum papam Bonifacium octavum et Ecclesiam Romanam, vel qui aliquid dixerit in preiudicium dicti domini pape, respondit et dixit suo sacramento quod audivit ipse testis quendam dominum Phylippum de Sala iudicem dicentem multa verba et multociens in preiudicium catholice fidey et Ecclesie Romane et domini Bonifacii pape octavi et in favorem Columpnensium, dicendo et asserendo quod ipse dominus  Bonifacius non erat papa de iure nec poterat esse quia fuerat ellectus contra consuetudinem et constitutiones Romane Ecclesie et quod ipse dominus Bonifacius fecerat capi dominum Petrum de Morono sive dominum Celestinum et fecerat eum in carcerem mori. Item quod ipse dominus Bonifacius erat malus homo et male condictionis et nullus debebat timere excomunicationes suas quia nichil valebant. Item quod illi de Columpna non erant  excomunicati de iure quia non comiserant illud unde deberent  excomunicari et quod male processum erat contra eos et iniuste quia dominus Bonifatius non potuerat eos excomunicare quia non erat papa. Interogatus de loco, tempore et presentibus, respondit quod predicta verba audivit ipse testis a dicto Phylippo pluribus vicibus et in pluribus locis et maxime in trivio Ghixleriorum, sito in capella Sancti Prosperi, et de mense septembris et octubris, de die non recordatur, presente et audiente ipso teste et domino Gerardo de Albertinatiis, Petro de Samolis, Guidone de  Primadiciis et aliis pluribus de quibus non recordatur. Interogatus quare predicta non dixit cicius ipsi inquisitori, respondit quod nesciebat bene cui deberet dicere et non est bene in talibus expertus, sed bene dixisset quandocunque fuisset interogatus et predicta non dicit hodio vel amore, precio vel precibus, nec doctus fuit ferre hoc testimonium, sed dicit in favorem fidey et sancte Romane Ecclesie.\nActum Bononie in dicto loco et presentibus testibus  suprascriptis.\n</dec93aa6-2d94-4655-a412-60c7682c8fef>\n<d12c16f5-9230-4875-88cf-17ae1bbc2b5d>\n\nEodem die, loco et testibus.\nDominus Bitinus sive Lambertinus, filius quondam domini Gerardi de Ghixleriis, testis citatus per Benimcasam Martini nuntium predictum, coram presentia dicti domini inquisitoris constitutus, comparuit et iuravit mandata sancte Romane Ecclesie, dicti domini inquisitoris et dicere veritatem. Interogatus si sit aliquem vel aliquam hereticum vel hereticam, receptatorem vel defensorem hereticorum aut male loquentem de fide catholica, vivum aut\nmortuum aut infamatum de fide catholica vel qui aliquid dixerit vel comiserit in favorem Columpnensium postquam fuerunt condempnati per dominum papam Bonifacium octavum et Ecclesiam Romanam, vel qui aliquid dixerit in preiudicium dicti domini pape, respondit et dixit suo sacramento quod audivit ipse testis dominum Phylippum de Sala dicentem quod dominus papa Bonifacius dederat malam sententiam contra illos de Columpna et quod dominus papa Bonifacius octavus non erat rectus dominus et quod tenuerat dominum Petrum de Morono sive dominum Celestinum in carcere quamdiu mortuus est. Interogatus de tempore, loco et presentibus, respondit quod predicta audivit a dicto Phylippo in trivio Ghixleriorum, posito in capella Sancti Prosperi, de mense Septembris nuper elapsi, et alias etiam quando dominus papa tulit sententiam contra illos de Columpna, ipso teste presente et audiente et presentibus domino Gerardo de Albertinatiis, domino Francisco de Ghixleriis et pluribus aliis de quorum nominibus non recordatur; et predicta non dicit hodio, amore vel timore, pretio vel precibus nec doctus fuit ferre hoc testimonium, sed dicit in favorem fidey et sancte Romane Ecclesie. Interogatus quare predicta non dixit cicius dicto inquisitori, respondit quia non credebat se teneri et quod non habuit etiam copiam de presentia inquisitoris.\n(S.N.) Ego Guido Bontalenti, imperiali autoritate et dicti domini fratris Guidonis inquisitoris notarius, predicta omnia ipsius mandato scripsi et publicavi.\n</d12c16f5-9230-4875-88cf-17ae1bbc2b5d>\n</fa0cbcc5-f2b0-467b-9b56-78e0ec077f35>\n<2129dee4-2fe3-4239-9b34-ba70bbfc324f>\n<c47d020b-ea85-4f4f-b6b4-b4201bf5c039>\n\nAnno Domini millesimo trecentesimo, indictione tertiadecima, die predicta.\nDominus Petrus, filius quondam domini Iacobini de Samolis, civis Bononiensis, testis coram presentia dicti domini inquisitoris constitutus, citatus per Benincasam Martini nuntium predictum, comparuit et iuravit mandata sancte Romane Ecclesie, dicti domini inquisitoris et dicere veritatem. Interogatus si sit aliquem vel aliquam hereticum vel hereticam, receptatorem vel defensorem hereticorum aut male loquentem de fide catholica, vivum aut mortuum aut infamatum de fide catholica vel qui aliquid dixerit vel comiserit in favorem Columpnensium, postquam condempnati fuerunt per dominum Bonifacium papam octavum, et Ecclesiam Romanam vel qui aliquid dixerit in preiudicium dicti domini pape, respondit suo sacramento quod audivit dici quod dominus Phylippus de Sala iudex dixerat verba mala de domino Bonifacio papa octavo, videlicet quod iniuste condempnaverat illos de  Columpna et quod non erat papa et quod tenuerat dominum papam Celestinum in carcerem qui erat papa, et huiusmodi verba. Et predicta verba non audivit ipse testis a dicto Phylippo sed ab aliis et aliud nescit de predictis.\nActum Bononie in dicto loco et presentibus dictis testibus.\n</c47d020b-ea85-4f4f-b6b4-b4201bf5c039>\n<9a91b712-b943-4779-9299-3e4631f2b4c0>\n\nEodem die, loco et testibus\nDominus Guido quondam domini Primadicii de Primadiciis, civis Bononiensis, testis coram presentia dicti domini inquisitoris constitutus, citatus per Benincasam nuntium predictum, comparuit et iuravit mandata sancte Romane Ecclesie, dicti domini inquisitoris et dicere veritatem. Interogatus si sit aliquem vel aliquam hereticum vel hereticam, receptatorem vel defensorem hereticorum aut male loquentem de fide catholica, vivum aut mortuum aut infamatum de fide catholica vel qui aliquid dixerit vel comiserit in favore Columpnensium, postquam fuerunt condempnati per dominum Bonifacium papam octavum et Ecclesiam Romanam, vel qui aliquid dixerit in preiudicium dicti domini pape, respondit et dixit suo sacramento quod audivit dici quod dominus Phylippus de Sala, eo vivente, dixit pluries quod dominus Bonifacius octavus papa non poterat nec debebat esse papa de iure et quod tenuerat in carceribus dominum papam Celestinum, qui erat rectus papa, et quod ipse dominus papa Bonifacius tulerat sententiam contra Columpnenses iniuste et huiusmodi verba. Interogatus si predicta audivit dici a domino Phylippo, respondit non, sed audivit dici a domino Gerardo de Albertinatiis et aliis qui dicebant se audivisse dici predicta verba a dicto domino Phylippo.\n</9a91b712-b943-4779-9299-3e4631f2b4c0>\n<a62f3625-556a-405a-91c5-badf9e1191c1>\n\nEodem die, loco et testibus.\nDominus Bertholomeus quondam domini Samoli de Samolis, civis Bononiensis, testis coram dicto domino inquisitore et eius presentia constitutus, citatus primo per dictum Benincasam nuntium, comparuit et iuravit mandata sancte Romane Ecclesie, dicti domini inquisitoris et dicere veritatem. Interogatus si sit aliquem vel aliquam hereticum vel hereticam, receptatorem vel defensorem hereticorum aut male loquentem de fide catholica, vivum aut mortuum aut infamatum de crimine heresis, vel qui aliquid dixerit vel comiserit in favorem Columpnensium, postquam fuerunt condempnati per dominum Bonifacium papam octavum et Ecclesiam Romanam, vel qui aliquid dixerit in preiudicium dicti domini pape, respondit et dixit suo sacramento quod audivit dici quod dominus Phylippus de Sala iudex dixerat  pluries, eo vivente, quod dominus Bonifacius papa octavus non poterat nec debebat esse papa de iure et quod tenuerat in carceribus dominum papam Celestinum, qui erat rectus papa, et quod ipse dominus papa Bonifacius tulerat sententiam contra Columpnenses iniuste et huiusmodi verba. Interogatus si predicta audivit a dicto domino Phylippo, respondit non, sed audivit dici a domino Gerardo de Albertinaciis et aliis qui dicebant se audivisse dici predicta verba a dicto domino Phylippo.\n(S.N.) Ego Guido Bontalenti, imperiali autoritate et dicti domini fratris Guidonis inquisitoris notarius, predicta omnia eius mandato scripsi et publicavi.\n</a62f3625-556a-405a-91c5-badf9e1191c1>\n<e2bb108f-4d8c-4738-b6c9-7d9544352c0f>\n\nAnno Domini millesimo trecentesimo tercio, indictione prima, die decimo octavo augusti.\nBlasius, filius quondam Iohannis de terra Monorgni, Bononiensis diocesis, citatus conparuit in presencia et in iuditio coram fratre Guidone Vicentino ordinis fratrum predicatorum, inquisitore heretice pravitatis in provincia Lombardie et marchia  Ianuensi per sedem apostolicam deputato, et abiuravit omnem  heresim, fidem et credentiam hereticorum et specialiter illorum qui se dicunt sive qui apostoli nominantur et iuravit mandata sancte Romane Ecclesie et dicti inquisitoris et dicere puram et meram veritatem tam de se quam de aliis vivis et defunctis qui peccarent vel eciam peccavissent in crimine heresis vel circa ipsum crimen sive in erroribus dictorum falsorum apostolorum. Interogatus si cognoscit vel cognovit aliquem hereticum vel hereticam, credentem, fautorem vel receptatorem hereticorum seu dictorum apostolorum vel aliquem male loquentem de fide catholica, quam sancta Romana Ecclesia tenet, docet et precipit observari, respondit quod ipse cognovit et noticiam habuit et plures vidit de illis qui se dicunt sive qui dicuntur apostoli, quia vidit et cognovit Dolcinum de Novaria, Petrum Bonum Aguzolum de Mutina, Deolaytum de Balugola, Zachariam de Sancta Agata, Nicholaum de Ferraria, Sylvam de Tridento, Ansvysiam de Mutina, Charam de Sellis de Mutina, Petrum et Iohannem fratres, filios Gerardini Trughy de Monzorgio, Iacobum filium Petricini de Monzorgio, Benedictum de Collina villa Mongorgii, Bartholomeam de Plumacio et alios de quibus non recordatur. Item dixit quod aliquos de predictis receptavit in domo sua, scilicet Petrobonum Aguzolum antequam esset combustus. Item Zachariam de Sancta Agata postquam fuit cruce signatus per dictum inquisitorem et eciam a sex mensibus citra, sciens quod predicti et alii de dicta secta et societate dictorum apostolorum essent excomunicati et quod Ecclesia Romana\net inquisitores persequebantur eos et quod dictus Zacharias fuerat cruce signatus per dictum inquisitorem; et dixit tamen quod credebat eos bonos homines et amicos Dei et credebat eorum doctrine et documentis. Interogatus de doctrina et documentis eorum, respondit quod audivit eos dicentes et docentes et maxime dictum Zachariam predicantem et docentem de ecclesiarum distinctione secundum doctrinam Dolcini predicti, et quod Gerardus Segarella fuisset bonus homo et sanctus et quod debebat esse papa ante mortem suam. Item quod Ecclesia tempore Christi fuit bona, casta, paupera et persecuta. Item quod tempore sancti Silvestri Ecclesia fuit bona, chasta, dives et honorata. Item quod Ecclesia modo est mala, dives et honorata. Item quod Ecclesia fuit in Gerardo Segarello et est modo in dicto Dolcino et in sequacibus suis bona, casta, paupera et persecuta sicud fuit tempore Christi. Item de destrutione Ecclesie Romane et pastorum eius et de exaltatione dictorum apostolorum et quod dictus Dolcinus erat modo principalis et maior inter eos. Item de Antechristo et de  Fredericho de Aragonia et de multis que ipse nesciret dicere et explicare. Item dixit quod predicta et alia credebat esse vera et secundum bonam et catholicam doctrinam. Interrogatus si credit modo predicta et predictos apostolos esse bonos homines, respondit quod ipsi sciunt si boni sunt et si bona et vera dicunt. Interrogatus de credentibus, fautoribus, receptatoribus et amicis dictorum apostolorum, respondit  Guillielmina de Plumatio, mater supradicte Bartholomee; item Benvenuta heremitta de  Monorgio, que mortua est; item Guillielmus de Mulnario de  MonQorgio; item Maria amitta Ansalon de Monorgio; item Albertus de Monporgio; item presbiter Bonagratia, qui fuit de Monporgio; item presbiter Corvolo de Monorgio et ipse Blasius testis; item Gerardinus Trugus predictus et Albergiptus eius filius de  Monporgio.\nActum Bononie in domo officii inquisitionis, presentibus fratre Guillielmo Vicentino ordinis predicatorum et Iacobo Petri notario testibus.\n</e2bb108f-4d8c-4738-b6c9-7d9544352c0f>\n<57fa0706-799a-4ee1-b774-80f05cd998e6>\n\nEodem die, loco et testibus.\nAnsalon, filius Rolandini de Monorgio, citatus comparuit coram dicto fratre Guidone Vicentino inquisitore in iuditio et abiuravit ut supra, et iuravit mandata ut supra, et de veritate dicenda. Interrogatus ut supra in dicto Blasii predicti, respondit quod habuit noticiam et cognovit aliquos de dictis apostolis, scilicet Guiardinum et Albertinum de districtu Mutinensi. Item  Hugonem de Sancta Agata; et predictos audivit predicantes et docentes in dicta terra Monorgii; tamen dicit quod nesciret explicare et dicere illa que predicabant et docebant; tamen credebat eos bonos homines et amicos Dei et quod darent bonam et veram doctrinam et credebat verbis eorum. Item dixit quod frequenter predicti et alii fuerunt receptati in domo sua per quendam patruum suum, qui vocabatur frater Hugo, ipso teste presente et sciente; tamen dixit quod displicebat sibi. Item dixit quod vidit et cognovit Petrumbonum AguQolum de Mutina et Zachariam de Sancta Agata et dixit quod bene potest esse quod fuerunt in domo sua recepti, tamen non bene recordatur. Interrogatus de receptatoribus dictorum apostolorum, respondit Albertus de Olma, qui mortuus est, Guillielmus mulnarii, Blasius quondam Iohannis, testis suprascriptus, presbiter Bonagratia et Maria, amitta ipsius Ansalon testis.\nEgo Albertus Carbonis, imperiali autoritate et dicti inquisitoris notarius, predicta omnia publice scripsi, ss. ss.\n</57fa0706-799a-4ee1-b774-80f05cd998e6>\n<28852356-47c2-4575-b053-7011897c17c4>\n\nDie decimo nono mensis augusti.\nPresbiter Corvolo, capelanus ecclesie Sancti Sysmondi de Monorgio, citatus comparuit in iuditio coram fratre Guidone\nVicentino inquisitore predicto et abiuravit oninem heresim ut supra, et iuravit mandata sancte Romane Ecclesie et dicti inquisitoris et de veritate dicenda ut supra. Interrogatus si habuit vel habet fidem, credentiam, noticiam vel amiciciam hereticorum sive illorum qui dicuntur apostoli, qui sunt per Ecclesiam reprobati, vel si eos receptavit in domo sua vel alibi visitavit vel interfuit eorum predicationibus seu documentis, vel dedit eis quocunque modo aliquid auxilium, consilium vel favorem, respondit quod ipse bene cognovit et noticiam habuit, conversationem et amicitiam dictorum apostolorum et aliquos receptavit in domo sua, quia cognovit fratrem Guizardinum et Petrum Bonum Aguqolum de districtu Mutine et eos receptavit in domo sua pluries et dedit eis comedere et bibere et eciam interfuit predicationibus dicti fratris Guiardini pluries. Item cognovit Zachariam de Sancta Agata et habuit noticiam eius. Item cognovit alios de dicta secta et doctrina, scilicet Iohannem filium Gerardini Traghi de  Monzorgio et alios cognoscit et in domo sua receptavit, quorum nomina nescit. Item dixit quod credebat predictos et alios de sua secta et societate esse bonos homines et amicos Dei et credebat et credidit eorum doctrine et documentis. Interrogatus de doctrina et documentis eorum, respondit quod nesciret explicare et dicere. Interrogatus a quanto tempore citra habuit conversationem et amiciciam dictorum apostolorum, respondit a duodecim annis citra. Interrogatus quantum tempus est quod ipse aliquem vidit et receptavit de dictis apostolis vel cum eis locutus est, respondit quod possunt esse tres menses vel circa, quod ipse vidit Benedictum mulnarii de Monzorgio; qui Benedictus petivit penitentiam a dicto presbitero Corvolo et ipse presbiter Corvolo audivit eum in confessione et fecit ei absolutionem et penitenciam dedit, cum tamen ipse Benedictus sanus esset et non infirmus. Item dixit quod alias dedit penitenciam quibusdam aliis de dictis apostolis, quorum nomina nescit. Interrogatus quantum tempus est quod ipse audivit et scivit quod dicti apostoli non debebant recipi vel receptari set evitari tanquam excomunicati, respondit quod sunt duo anni et plus quod ipse audivit legi constitutiones domini  Bononiensis episcopi in plebe Sancte Marie de Montebellio, Bononiensis diocesis, quod dicti apostoli erant excomunicati et debebant ab omnibus evitari. Interrogatus quare absolvit dictum Benedictum et alios et dedit eis penitenciam, cum essent denunctiati excomunicati ex parte dicti domini episcopi, respondit quia homines dicebant quod non erant excomunicati propter hoc, nec ipse credebat quod essent excomunicati set credebat quod essent boni homines quia videbatur sibi quod dicerent bona verba. Interrogatus si credidit quod Dolcinus de Novaria et Gerardus Segarellus essent boni homines et dederint bonam doctrinam et bona documenta, respondit quod audivit a dictis apostolis quod predicti Dolcinus et Gerardus erant boni homines et quod dictus Dolcinus dicebat bona verba. Interrogatus quid credebat de hoc, respondit quod nescit et aliud dicere non vult.\nActum Bononie in domo officii inquisitionis, presentibus fratre Guillielmo Vicentino ordinis predicatorum, Pergamino de Pergamo et Iacobo notario dicti inquisitoris testibus vochatis.\n</28852356-47c2-4575-b053-7011897c17c4>\n<205bcf95-528a-4c7e-889a-49aec19962a5>\n\nDie vigesimo mensis augusti.\nPresbiter Gerardinus rector ecclesie Sancti Iohannis de Monte Marvo, Bononiensis diocesis, citatus comparuit in presentia et in iuditio dicti fratris Guidonis inquisitoris et abiuravit omnem heresim et cetera ut supra, et iuravit mandata sancte Romane Ecclesie et dicti inquisitoris et dicere veritatem et cetera ut supra. Interrogatus si habet vel habuit fidem, credenciam et amiciciam hereticorum seu illorum qui dicuntur apostoli, qui sunt per Romanam Ecclesiam reprobati, vel si eos receptavit in domo sua vel alibi visitavit vel interfuit eorum predicationibus vel documentis vel dedit eis aliquod auxilium, consilium vel favorem quocunque modo, respondit quod bene habuit noticiam et cognovit plures de dictis apostolis, scilicet Zachariam de Sancta Agata,  Bernardinum de Bononia de burgo Sancti Felicis, Petrum et Iohannem fratres, filios Gerardini Traghi, Benedictum mulnarii de  Monorgio, Amadeum vel Hugolinum de Solegnano, fratrem Guizardinum de Mutina, Charam de Sellis et Ansvysiam de Mutina, et predictos et predictas credidit et credebat bonos homines esse et cum eis habuit conversationem et amiciciam et credebat verbis eorum et receptavit eos in domo sua. Item cognovit Sylvam de Tridento. Item dixit quod receptavit scienter in domo sua Zachariam de Sancta Agata et sunt duo anni. Item Charam de Sellis et est unus annus vel circa. Item Ansvysiam et possunt esse duo anni. Item Iohannem filium Rodulfi de Zapolino et fuit de mense aprilis proxime ellapsi ut sibi videtur. Interrogatus de doctrina et documentis dictorum apostolorum, respondit quod audivit eos conmendantes et laudantes vitam et doctrinam Dolcini de Novaria et Gerardi Segarelli de Parma et dicentes quod fuissent et essent boni et sancti homines. Item dixit quod bene interfuit predicationibus dicti fratris Guiardini et dicti Bernardini. Item dixit quod audivit et vidit fieri menam sive modum dictorum apostolorum de distinctione ecclesiarum, scilicet quod Ecclesia tempore Christi et apostolorum suorum fuit bona, casta, paupera et persecuta. Item quod tempore sancti Silvestri Ecclesia fuit bona, casta, dives et honorata. Item quod modo Ecclesia est mala, dives et honorata. Item quod congregatio sive ecclesia dictorum apostolorum est bona, casta, paupera et persecuta sicud fuit Ecclesia Christi et quod debebat exaltari et promoveri et Ecclesia Romana debebat deprimi et humiliari; et multa dicebat que ipse nesciret dicere vel explicare et de quibus non recordatur, ut dixit, et predicta audivit et fieri vidit et designari et doceri a dicta Chara de Sellis et potest esse unus annus vel circa, ut dixit, et fuit in domo ipsius presbiteri. Item dixit quod predicta audivit a dicta Ansvysia in parte. Interrogatus si predicta credebat, respondit quod non. Interrogatus si sciebat quod predicti apostoli essent denunctiati excomunicati ex parte domini episcopi Bononie et sunt duo anni vel circa, respondit quod bene audivit et scivit hoc in tempore predicto et audivit legi constitutiones dicti domini episcopi in ecclesia seu plebe Sancti Georgii de Samodia. Item dixit quod dedit penitenciam dicto Benedicto et fecit ei absolutionem et potest esse unus annus vel circa. Interrogatus dixit quod bene intellexit quod Gerardus Segarellus de Parma et Petrus Bonus AguQolus de Mutina fuerunt condempnati pro hereticis. Item quod Zacharias de Sancta Agatha fuit punitus et  crucesignatus in Bononia per dictum inquisitorem. Interrogatus ex quo sciebat predicta quod dicti apostoli essent reprobati per Ecclesiam et excomunicati, et quod inquisitores persequebantur eos tanquam hereticos et puniebant eos et eorum credentes, fautores et receptatores, quare postea habuit eorum conversationem et amiciciam et audivit eorum doctrinam et documenta et eos receptavit et quare eciam absolvit dictum Benedictum a pecatis suis cum hoc facere non potuisset, respondit quod dictus Benedictus et alii apostoli predicti rogabant ipsum, unde ipse ad preces eorum condescendit eis in predictis, absolvendo, receptando et eis bene faciendo. Interrogatus si ab uno anno citra vel etiam alias dedit aliquod auxilium, consilium vel favorem alicui de secta dictorum apostolorum vel de conplicibus et sequacibus suis quod fugeret vel se absentaret a presencia et a iuditio alicuius inquisitoris vel viccarii sui aut nunctiorum suorum, respondit quod non et aliud dicere non vult.\nActum Bononie in domo officii inquisitionis, presentibus fratre Iohanino de Cremona ordinis predicatorum et Iacobo notario dicti inquisitoris testibus.\n</205bcf95-528a-4c7e-889a-49aec19962a5>\n<4702e917-4343-403e-a709-26de68c504e1>\n\nDie vigesimo primo augusti.\nDictus inquisitor statuit terminum suprascriptis presbiteris Corvolo et Gerardino faciendi omnem suam deffensionem et excusationem, quam volunt et possunt de iure, occasione eorum que dictus inquisitor habet contra ipsos, et accipiendi copiam de processu et inquisitione factis per dictum inquisitorem contra ipsos et de confessionibus et dictis factis in iuditio per ipsos coram dicto inquisitore hodie per totam diem et plus, si volunt.\nDicti autem presbiteri statim renunctiaverunt omni  deffensioni et excusationi, quas possent facere, et omni copie accipiende, subicientes se simpliciter et absolute iuditio et arbitrio dicti inquisitoris.\nActum Bononie in domo officii inquisitionis, presentibus fratre Paulo Vicentino ordinis predicatorum et Iacobo notario dicti inquisitoris testibus.\n</4702e917-4343-403e-a709-26de68c504e1>\n<96597f17-7643-48d9-870e-648542861b97>\n\nDie vigesimo secundo augusti.\nRetullit Nascimbene Adelardi, nunctius inquisitoris predicti, mihi notario infrascripto se ex parte dicti inquisitoris citasse et personaliter precepisse magistro Iohanni Ribaldini, Aristotilli magistri Nogini, presbiteris Corvolo, capelano ecclesie Sancti Sysmondi de Monorgio, et Gerardino, rectori ecclesie Sancti Iohannis de Monte Marvo, ut dicta  die vigesimo secundo augusti conpareant legittime coram dicto inquisitore ad sententias audiendum; alias, pronunctiabuntur dicte sententie per ipsum inquisitorem eorum absentia vel alicuius ipsorum in aliquo non obstante.\n</96597f17-7643-48d9-870e-648542861b97>\n<5dc38167-332e-49da-822d-8e5e42c5cc83>\n\nDie vigesimo septimo augusti.\nDompnus Bonus, monachus monasterii Sancti Felicis de Bononia, constitutus in presencia fratris Grimaldi de Saliceto ordinis fratrum predicatorum, viccarii ad hoc solum, ut asseruit, specialiter constituti fratris Guidonis Vicentini ordinis predicatorum, inquisitoris predicti, dixit et confessus fuit quod ipse dompnus Bonus fecit et instituit accusationem seu dellationem de dompno Francisco, nunc abbate Sancti Felicis predicti, et de dompno Hugolino, monacho dicti monasterii, et eciam de Arsemente, magistro seu familiari dicti abbatis, coram fratre Manfredo Parmensi, coinquisitore dicti fratris Guidonis Vicentini inquisitoris; quam dellationem fecit idem dompnus Bonus falso, dolose et contra veritatem, ex eo quia hodio habebat dictum abbatem; super qua accusatione falsos testes produxit, scilicet dompnum Raynerium, priorem Sancti Apolonaris, Bononiensis diocesis, dompnum Benvenutum, tunc capelanum Sancte Marie de Muradellis, Dondideum mercarium de burgo Nosadelle, Iacobum Guidonis\nde Curionibus merarium, Hugolinum Chastagnoli qui facit lapides et cupos, capella Sancti Laurentii Portesteri, et Iacobinum barberium, capella Sancte Marie Maioris; qui omnes testes sciebant dictam accusationem doliose et contra veritatem factam esse de dicto abbate et aliis suprascriptis et eorum testimonium fecerunt, precibus et instancia dicti dompni Boni. Interrogatus de tenore dicte accusationis, respondit se non bene recordari nisi secundum quod in ea accusatione et in dictis testium predictorum continetur. Interrogatus si aliqua alia persona scivit predicta seu in hoc dedit sibi dompno Bono aliquid auxilium, consilium vel favorem, respondit non et dixit quod predicta fuerunt ab uno anno citra vel id circa et aliud dicere non vult super predictis et dolet et penitet et petit misericordiam de predictis.\nActum Bononie in domo ecclesie Sancti Remedii, presentibus fratre Christoforo de Saliceto ordinis predicatorum et presbytero Raynerio, rectore ecclesie Sancti Christofori de Castro Brithonum, testibus vochatis et rogatis.\nEgo Albertus Carbonis, imperiali auctoritate et dicti inquisitoris notarius, ea omnia et singula publice scripsi, ss.ss.\n</5dc38167-332e-49da-822d-8e5e42c5cc83>\n<45a55d99-2bae-4141-901f-d2c2b23336bb>\n\nAnno Domini millesimo trecentesimo tercio, indictione prima, die nono mensis decembris.\nZacharias, filius quondam Zaniboni Balbi de Sancta Agata, constitutus in iuditio in presencia fratris Aymerici Bononiensis, viccarii reverendi viri fratris Guidonis Vicentini ordinis predicatorum, inquisitoris heretice pravitatis in provincia Lombardie et marchia Ianuensi a sede apostolica deputati, abiuravit omnem heresim, fidem et credenciam hereticorum et iuravit mandata sancte Romane Ecclesie et dicti inquisitoris et viccarii sui, tamen recusavit iurare de veritate dicenda nisi solum circa ea que spectant ad articulos fidey et ad officium inquisitionis, in omnibus excepto quod non intendit nec vult accusare vel denunctiare aliquas personas, que dedissent sibi cibum vel potum seu que eum et consimilles eius receptassent, seu denunctiare vel accusare seu cappere aliquos consimilles suos, vel ubi sint nec dimittere aut relinquere statum suum, scilicet apostolorum sive pauperum. Interrogatus si alias fuit in carcere officii inquisitionis, respondit quod sic, scilicet in eo carcere in quo nunc est. Interrogatus si abiuravit omnem heresim, fidem et credenciam hereticorum, respondit quod sic. Interrogatus si abiuravit doctrinam, credenciam, vitam et septam Gerardi Segarelli de Parma, Dulcini de Novaria et suorum sequacium, respondit quod iuravit alias in manibus dicti inquisitoris nunquam tenere nec servare vitam et modum dictorum apostolorum. Interrogatus si iuravit mandata sancte Romane Ecclesie et dicti inquisitoris et servare penitenciam sibi impositam, respondit quod sic. Interrogatus si postea fecit contra dictam abiurationem et contra dictum iuramentum, sequendo et tenendo doctrinam, credenciam, vitam et septam ac societatem Gerardi Segarelli, Dolcini de Novaria et suorum sequacium, respondit quod sic. Interrogatus quare hoc fecit, respondit quia credidit melius facere observando vitam dictorum apostolorum quam non servando. Interrogatus si dictam doctrinam, credenciam et vitam tenuit et secutus est postquam recessit a mandatis dictis inquisitoris, respondit quod sic et etiam credit et credidit et usus fuit et habet voluntatem servandi totis temporibus vite sue; et si contra iuravit, tunc iuravit cum dolore mentis et contra conscientiam mentis. Interrogatus quare hoc iuravit, respondit quod fecit eo invito et semper intendens redire ad dictam societatem  apostololorum. Interrogatus si dictam doctrinam, credenciam et vitam credidit, postquam recessit a mandatis dicti inquisitoris, vel si modo credit fuisse et esse bonam, veram, sanam et catholicam, respondit quod sic et quod credit salvare animam suam observando dictam vitam et modum apostolorum. Interrogatus qualem vitam et doctrinam facit et servat, respondit orare, contemplari vitas et passiones sanctorum et, cum est hora necessitatis  conmedendi, mendicari et petere ellemosinas et fundamentum vite et status dictorum apostolorum est servare paupertatem et omnia vendere et dare pauperibus et bona propria non habere nec possidere. Item dixit quod doctrina eius est predicare et ortari omnes fideles et infideles ut credant in unum Deum et trinum in unitate et ipsum passum fore pro genere humano, et descendisse ad infernum et resurresisse a mortuis tercia die. Item dixit tres esse congregationes sanctorum in quas debemus credere, quia unum sunt in eodem velle, et in eadem credulitate sequi debemus: videlicet dicta prophetarum et apostolorum secundo et tercio vita et acta sanctorum doctorum, qui per dicta, acta et scripturas declaraverunt. Item dixit Ecclesiam sanctam Dei quatuor habuisse varietates sive mutationes et quamlibet dictarum varietatum fecit Deus venire in mundum pro meliori fidelium; quarum prima incepit tempore quo Christo descendit in mundum et in qua ipse Christus expullit superbiam per humilitatem suam, avariciam per largitatem sui corporis et sanguinis, lusiriam per castitatem et continendam; et duravit hec varietas bona, sancta, casta et perfecta usque ad tempus beati Silvestri. Deinde supervenit alia varietas in qua Ecclesia sancta Dei cepit habere possessiones et bona propria et duravit hec varietas usque ad aventum beati Benedicti et monachorum suorum et fuit bona, sancta et perfecta; et quia clerici et monaci et populi videbantur infirmari in eorum vita et statu, incepit alia varietas sive status, qui incepit tempore beatorum Dominici et Francisci et fratrum suorum quia paupertatem ellegerunt; tamen non credit hodie status dictorum fratrum esse in tanta perfectione bonitatis sicud erat tempore dictorum beatorum Dominici et Francisci. Interrogatus si credit quod frater Guido inquisitor predictus offendat Deum in capiendo et persequendo eum et consimilles eius, respondit quod sic et melius faceret si abstineret se a predictis. Item dixit quod quartus status Ecclesie est status paupertatis; qui status iam incepit et  presencialiter est in eo ipse Zacharias et consimilles sibi et in fratribus predicatoribus et minoribus et in clericis et monachis et hoc solum in bonis et spiritualibus et dixit quod ista quinque genera bonorum virorum spiritualium erunt in uno eodem velle et maxime hii qui tunc temporis vivent, scilicet in statu paupertatis; in eo videlicet statu quo fuit tempore aventus Christi et hec debet esse medicina ad salvandum animas hominum; que medicina iam incepit in eorum congregatione paupertatis et qui vocantur pauperes et apostoli. Interrogatus si Ecclesia Romana est bona vel mala, respondit quod reputat et habet eam pro bona. Interrogatus si Ecclesia habet intellectum et sapientiam scripturarum vel non, respondit quod credit quod non bene intelligunt pastores Ecclesie omnia dicta prophetarum et Apochalissi nisi a Deo eis reveletur. Interrogatus si credit quod revelatum fuerit Dolcino de Novaria de intellectu et sapiencia scripturarum, respondit quod sic de aliquibus que ventura sunt, scilicet de statu paupertatis, in quo presencialiter est Dolcinus de Novaria et ipse Zacharias et sequaces eius et erit ordo predicatorum et minorum et clericorum et monacorum;et iste status paupertatis predictorum Dolcini et  simillium suorum et fratrum predicatorum et minorum et clericorum et monachorum, qui sunt consimilles ipsius Dolcini, durare debet usque ad finem mundi. Interrogatus si dictam doctrinam docuit et quociens postquam recessit a mandatis dicti inquisitoris, respondit quod sic et pluries secundum documenta et precepta sibi tradita a Dolcino predicto, scilicet in civitate Bononie et  conmittatu et alibi, secundum opera Dei et fide Dei comuni conpillata a Dolcino predicto. Noluit tamen dicere in quibus specialibus locis et coram quibus personis hoc fecerit. Interrogatus qui sunt credentes et socii dicte conpillationis et fidey dicti Dolcini, respondit ipse Dolcinus, Rolandinus de Olis Mutinensis, Frederichus Rampa de Novaria, frater Baldricus de Brisia, Bernardinus Bononiensis de burgo Sancti Felicis, peliparius varorum, Petrus et  Iohannes fratres, filii Gerardini Trughi de Monzorgio, Iacobus de  Magagnolis de Monporgio et Iohannes de Zapolino qui ambo sunt novicii, Amedeus de Balugola Mutinensis, Chara de Mutina et Ysa de Mutina, Iacobus de Fregnano, Hugolinus Ferrariensis peliparius, qui portavit Bononiam litteras que invente fuerunt in  pallacio comunis Bononie et super altare Sancti Petri, Michael Ferrariensis, qui deposuit dictas litteras in dictis locis, Yvanus Ferrariensis. Interrogatus de benefactoribus et receptatoribus predictorum et ipsius Zacharie, respondit se nolle eos nominare nec revelare.\nActum Bononie in domo officii inquisitionis, presentibus fratre Iacobo Chasotto ordinis predicatorum, Guidone Bontalenti notario, Nascimbene Adelardi et Beninchasa Martini, nunctiis dicti inquisitoris, testibus vochatis et rogatis.\n</45a55d99-2bae-4141-901f-d2c2b23336bb>\n<879efc16-e721-45fc-be7d-50e7faaa712b>\n\nEodem die et loco et testibus infrascriptis\nZacharias  predictus, constitutus in iuditio coram dicto fratre Aymericho viccario, interrogatus in quo loco et a quibus personis receptatus fuit, postquam recessit a mandatis dicti inquisitoris, respondit et dixit quod receptatus fuit Bononie in hospitali Sancti Stephani de Bononia per dominum Thomacem, rectorem dicti hospitalis. Interrogatus si dictus dominus Thomax cognoscebat eum et sciebat ipsum esse relapsum et alias fuisse cruce signatum sive allienum et devium a mandatis dicti inquisitoris, respondit quod credit quod ipse dominus Thomax hoc sciebat et dixit quod ille minister hospitalis hospitabatur eum quandoque sciente dicto domino Thomaxio et quandoque eo inscio. Item dixit quod potest esse annus quod ipse Zacharias hospitatus fuit Bononie in domo Nicholai de Migarano, sciente ipso Nicholao et domina Iohanna, uxore dicti Nicholai, et dixit quod venit ad domum predictorum de sero. Interrogatus si dicti Nicholaus et domina Iohanna uxor sua sciebant ipsum Zachariam sprevisse mandata dicti inquisitoris, respondit se nescire. Interrogatus si aliqui alii venerunt ibi ad eum videndum vel audiendum loqui de doctrina sua, respondit quod venerunt Magius, filius domine Placidie, cognatus dicti Nicholai. Interrogatus si alius venit cum eo, respondit non. Interrogatus si, postquam fuit cruce signatus per dictum inquisitorem et recessit a mandatis dicti inquisitoris, hospitatus fuit alibi in civitate Bononie et conmittatu, respondit quod hospitatus fuit in domo cuiusdam qui vocatur Bernardus chalegarius, iuxta navigium burgi Gallerie, ad noticiam cuiusdam qui vocatur Bernardinus pelliparius, consanguineus dicti Raynerii; qui  Raynerius sciebat bene ipsum Zachariam esse apostolum sive pauperem. Interrogatus in quo loco hospitatus fuit et per quos fuit receptatus in conmittatu Bononie, respondit quod hospitatus fuit in terra Zapolini, in loco qui dicitur Alpo\u00e7o, in domo Rodulf\u00ec Goletti de dicto loco et cum Iohanne, filio dicti Rodulf\u00ec; qui Iohannes est de dictis apostolis; qui Rodulfus sciebat ipsum Zachariam esse de dictis apostolis; et hec fuerunt pluribus vicibus et postquam recessit a mandatis dicti inquisitoris. Item hospitatus fuit, postquam recessit a mandatis dicti inquisitoris, in domo presbiteri Gerardini de Monte Marvo, ipso presbitero sciente ipsum Zachariam esse de numero dictorum apostolorum. Item in domo quondam Benvenute de Monorgio. Item in domo Guillielmi de  MonQorgio; et dixit ipse Zacharias quod ipse conduxit ad dictum modum et vitam apostolorum Petrum et Iohannem fratres, filios Gerardini Traghi de Monorgio, qui hodie tenent et servant vitam et modum dictorum apostolorum. Item in domo Huguitionis de Samodia pluries, quandoque cum aliis de dictis apostolis quandoque solus. Item in domo Gerardi et Guidini sui fratris de dicta terra Samodie cum dictis noviciis. Item in domo Gerardicti notarii de Samodia, qui eos apostolos convocavit, cum predicti cantarent \"qui appropinquabit regnum cellorum\"; et cum ipso Zacharia erant tres vel circa de dictis apostolis. Item in domo Yvani, qui faciebat artes ad capiendum pisces, et Cecillie et sororis eius, filiarum dicti Yvani. Item in domo Uguitionis de Lisola de  Monzorgio. Item in domo Petri Teste de Monorgio sive de Pongano; qui Petrus erat nepos Phylippi de Ponzano. Item in domo  Zanini de Chosta de Monorgio. Item in domo Guillielme de Plumacio et Bartholomee eius filie. Item in domo Iohanucii de Sancta Ellena. Item in domo Guillielmi de Blanchis de dicta terra. Item in domo Salvitti de Sancta Ellena. Item in domo Damiani de Blanchis de dicta terra Sancte Ellene. Item dixit quod Rolandinus de Ollis Mutinensis hospitatus fuit ab uno anno citra, una cum dicto teste, in terra Plumacii, in domo dicte Guillielmine, presentibus Bartholomea, filia dicte Guillielmine, et Deolay de Balugola et Hugolino de Solegnano, ut sibi videtur de dictis Deolay et Hugolino. Item dixit quod dictus Rolandinus hospitatus fuit in domo Iohanucii de Sancta Ellena, una cum dicto Zacharia, et in domo Salvitti de dieta terra et in domo dicti Damiani de dieta terra et in domo Hugolini de Monte Chalvo et dixit quod predicti omnes et singuli receptaverunt ipsum Zachariam, ipsis scientibus eum esse in dicto statu et vita apostolorum, et etiam postquam recesserat a mandatis dicti inquisitoris, licet forte ignorarent ipsum recesisse a mandatis dicti inquisitoris.\nActum Bononie in domo predicta, presentibus dicto fratre Iacobo, fratre Paulo converso Bononiensi ordinis predicatorum et suprascriptis Nascimbene et Benichasa nunctiis officii inquisitionis testibus vochatis.\nDictus viccarius statuit terminum et perhentorie cras per totam diem Zacharie predicto corrigendi et emendendi dicta sua predicta et faciendi omnem suam deffensionem et excusationem, siquam facere vult et potest de iure super hiis et pro hiis que conmisit et que reperta sunt contra eum.\n</879efc16-e721-45fc-be7d-50e7faaa712b>\n<149c3aac-17b7-4576-8938-c172e4a1206d>\n\nDie decimo mensis decembris.\nZacharias de Sancta Agata predictus, in iuditio constitutus coram dicto fratre Aymericho viccario, in dicto termino sibi assignato per dictum viccarium, volens addere dicto suo, dixit et confessus fuit se recordari quod, postquam recessit a mandatis dicti inquisitoris fratris Guidonis, hospitatus fuit et receptatus Bononie in domo seu domibus ubi morantur canonici ecclesie Sancte Marie Maioris et ibi comedit et bibit quodam sero et hospitatus fuit. Interrogatus a quibus fuit in dicto loco receptatus, respondit a domino Tranchedo, a domino Bondi et a domino Ubaldino,  chanonicis ecclesie Sancte Marie. Interrogatus si predicti sciebant ipsum esse de numero dictorum apostolorum, respondit quod sic. Interrogatus si predicti sciebant ipsum Zachariam recesisse a mandatis dicti inquisitoris, respondit se nescire quia non recordatur de hoc. Item dixit se recordari quod fuit receptatus et hospitatus in domo Magli, filii domine Placidie, et per ipsum Maglum sciente ipso Magio ipsum Zachariam esse de dictis apostolis, et credit, tamen non est certus, quod dictus Magius sciebat ipsum Zachariam recesisse et devium fore a mandatis dicti inquisitoris et dixit se non recordari de aliis personis que ipsum in civitate Bononie receptassent vel eidem dedissent cibum vel potum, quod recordetur. Item dixit quod hospitatus fuit et receptatus in terra Mongorgii in domo Bonavisine, neptis Phylippi de Ponzano, per ipsam Bonavisinam. Item in domo Desoli de Chopano per ipsum Desolum et matrem et cognatam ipsius; que cognata ipsius est neptis domini archipresbiteri de Galluciis. Item in domo presbiteri Corvoli receptatus fuit per ipsum presbiterum et ibi bibit et comedit et credit quod semel fuerit ibidem hospitatus. Item in domo Virdiane de Monporgio fuit receptatus per ipsam Virdianam et ibi comedit et bibit et semel de nocte fuit hospitatus. Item in domo Gerardini Trughi de Monzorgio et receptatus una cum Petro, filio dicti Gerardini, per dominam Mariam, uxorem Gerardini predicti, et ibi bibit et comedit et iacuit duabus noctibus. Item in domo Bondi de Monzorgio receptatus fuit per dictum Bondi et Aegonem, fratrem dicti Bondi, et bibit et comedit in dicta domo et stetit una nocte. Item/   in domo presbiteri Bonagratie de  Mongorgio receptatus fuit per ipsum presbiterum et bibit et comedit et iacuit pluribus vicibus de nocte et dixit quod ipse Zacharias et alii de dictis apostolis, de nominibus quorum non recordatur, pluries fuerunt per dictum presbiterum receptati in domo sua predicta et multum conversabantur ibidem; et dixit quod ipse Zacharias una cum aliis multis de dictis apostolis, qui erant bene numero duodecim vel circa, dum essent in ecclesia dicti presbiteri, fecerunt omnes comunes unam massam omnium pannorum suorum; qui presbiter divisit postea dictos pannos ad fortunam inter predictos; et hec fuerunt postquam ipse Zacharias recessit a mandatis dicti inquisitoris. Item in domo Alberti de Lolma de Mongorgio et Blasii, vicini dicti Alberti, et ibi receptatus fuit per predictos quandoque solus quandoque sociatus cum aliis de dictis apostolis, et comedebant et bibebant in domibus predictorum. Item in domo Martini Valentini de Sancto Iohanne Impersiceto et ibi per dictum Martinum receptatus fuit et bibit et comedit et de nocte hospitatus fuit pluries et serviebat dominam Honellam, matrem ipsius Zacharie, que erat ibi infirma. Item in domo Iohannis Poli de dicta terra Sancti Iohannis et ibi receptatus fuit per dictum Iohannem et familiam suam et hospitatus fuit et bibit et comedit in domo dicti Iohannis. Interrogatus si scit in quo loco in civitate Bononie vel conmittatu et per quos receptentur alii apostoli consimilles dicti Zacharie, respondit non, nisi ut in aliis dictis suis dixit. Item dixit quod Hugolinus peliparius de Ferraria portavit Bononiam litteras inventas in pallatio comunis Bononie et super altare Sancti Petri, et eas litteras in dictis locis deposuit Michael Ferrariensis, qui est de numero dictorum apostolorum, ut audivit dici ipse Zacharias de dicto Michaele; que littere fuerunt misse, ut credit, per Dolcinum de Novaria, quia ipse Zacharias audivit a Rolandino de Ollis de Mutina, iam sunt tres menses vel circa, quod dictus Dolcinus de Novaria dictas litteras mittere intendebat; et hec fuerunt in dicta terra Sancte Ellene, Bononiensis diocesis; de loco tamen non recordatur. Item dixit quod receptatus fuit in domo Phylippi tabernarii de Casi per ipsum Phylippum, et ibi bibit et comedit et una nocte hospitatus fuit. Item in plebe de dicta terra Casi et comedit et bibit in dicta plebe et receptatus fuit per dompnum Benvenutum, ut credit de nomine; qui dompnus Benvenutus morabatur in dicta plebe. Item in domo Baldancini de dicta terra Casi receptatus fuit ipse Zacharias per dictum  Baldancinum et comedit et bibit in dicto loco. Item dixit quod postquam recessit a mandatis dicti inquisitoris, dum ipse Zacharias esset Ferrarie ad domum Yvani de Ferraria, qui facit artes ad capiendum pisces, in domo cuius Yvani ipse Zacharias et alii consimilles sibi fuerant per ipsum Yvanum pluries receptati, supervenit Hugolinus Ferrariensis peliparius predictus, qui  suprascriptas litteras Bononiam deportavit, et duxit secum ad domum suam ipsum Zachariam et ibi comedit et bibit et hospitatus fuit saltem semel cum quodam alio apostolo socio suo, de nomine cuius dixit se non recordari. Item dixit quod receptatus fuit, modo est annus vel circa, in dicta civitate Ferrarie in domo Valdegrane, quam aliter nominare nescit, et per ipsam Valdegranam et comedit et bibit et hospitatus fuit una nocte tantum. Qui omnes et singuli suprascripti receptaverunt dictum Zachariam, ut dictum est, ipsis scientibus eum esse de numero dictorum apostolorum. Et hec omnia et singula fuerunt postquam idem Zacharias recessit a  mandatis dicti inquisitoris et nescit, secundum quod dixit, si predicti vel alter eorum sciebant ipsum Zachariam recesisse a mandatis inquisitoris prefati; dixit tamen quod pro maiori parte temporis predicti, scilicet ex quo deviavit et sprevit mandata dicti inquisitoris, stetit et conversatus fuit in partibus Tuscie et Marchie et in Maretima. Interrogatus si vult relinquere et dimittere statum dictorum apostolorum et vitam et modum ipsorum, quem nunc servat et tenet, respondit et dixit non, set vult vivere et mori in statu et vita predictorum.\nActum Bononie in domo officii inquisitionis, presentibus fratre Iacobo Casotto ordinis predicatorum, Nascimbene Adelardi et Beninchasa Martini, nunctiis officii inquisitionis, testibus vochatis.\n</149c3aac-17b7-4576-8938-c172e4a1206d>\n<66b248f8-38b0-47e5-8215-7a6a0e951e65>\n\nDie undecimo mensis decembris.\nZacharias predictus, constitutus ut supra, dixit se recordari quod ipse Zacharias una cum aliis de dictis apostolis receptati fuerunt in terra Sancte Ellene, conmittatus Bononiensis, in domo Brunelli de dicta terra et ibi comedit et bibit duabus vel tribus vicibus cum dictis apostolis. Item in domo Acmonis de dicta terra et ibi receptatus fuit per dictum Acmonem et familiam suam et comedit et bibit pluries cum dictis sociis suis. Item in domo  Michaelis de Ostis de dicta terra et comedit et bibit et receptatus fuit pluries per uxorem dicti Michaelis, hoc sciente et consenciente dicto Michaele. Item  in domo magistri Iohannis Ribaldini  calzolarii de burgo Sancti Felicis et ibi comedit quodam sero et hospitatus fuit una nocte et receptatus fuit per dictum Iohannem. Item dixit quod quidam nomine Secundinus de Brisia, qui tenet et servat vitam et modum dictorum apostolorum, scripsit plura de operibus Dei et ministerio eius secundum conpillationem quam fecerat Dolcinus de Novaria, et hoc presente dicto Zacharia, et hec fuerunt in villa Zenego Valdis Condini, Tridentine diocesis, et presentibus dicto Dolcino et aliis multis de dictis apostolis, scilicet in domo Alberti de dieta villa et ipso Alberto sciente. Item receptatus fuit quandoque solus quandoque sociatus in domo Aspectati de Sancta Ellena, conmitatus Bononie, per ipsum Aspectatum et ibi comedit et bibit. Item in domo Iuliani et Ducii fratrum, filiorum quondam Petri de Puteo de dicta terra, et ibi comedit et bibit cum aliis sociis eius et per predictos receptati; qui omnes et singuli predicti sciebant ipsum Zachariam et socios eius esse de dictis apostolis et postquam recessit a mandatis dicti inquisitoris.\nActum Bononie in domo officii inquisitionis, presentibus fratre Iacobo Casotto ordinis predicatorum, et Nascimbene  Adelardi nunctio officii inquisitionis, testibus vochatis.\nEgo Albertus Carbonis imperiali auctoritate et dicti inquisitoris notarius, interfui et publice scripsi, ss.ss.\n</66b248f8-38b0-47e5-8215-7a6a0e951e65>\n<55994b13-c815-4343-8f96-4da8e0641960>\n\nDie sexto decimo mensis decembris.\nZacharias, filius quondam Zanibalbi de Sancta Agata predictus, detentus in carcere officii inquisitionis, citatus comparuit in presencia et in iudicio fratris Guidonis Vicentini ordinis predicatorum, inquisitoris predicti, et abiuravit omnem heresim, fidem et credenciam hereticorum; dixit tamen quod nolebat abiurare fidem, credentiam et doctrinam, vitam et societatem Dolcini de Novaria et quondam Gerardi Segarelli de Parma et sequacium suorum. Item iuravit mandata Ecclesie et dicti inquisitoris in quibus esset conveniens, ut dixit, ipse Zacharias, et aliter iurare noluit. Interrogatus respondit et dixit quod alias fuit in carcere dicti officii inquisitionis et in potestate dicti inquisitoris et quod alias abiuravit omnem heresim et fidem et credenciam, septam et doctrinam dictorum Dolcini et Gerardi et sequacium suorum et promisit suo sacramento nunquam tenere nec servare vitam et doctrinam predictorum et tamen postea fecit contrarium, tenendo et servando vitam eorum et credendo eorum doctrine et documentis. Interrogatus si tenet modo et tenere vult et servare eorum vitam, septam et doctrinam et si credit doctrinam et documenta dicti Dolcini esse doctrinam bonam, sanam et catholicam et si eam tenet et tenere vult, et si habet et habere vult et tenere doctrinam et vitam dicti Dolcini et sequacium suorum et si credit dictos Gerardum Segarellum de Parma et Dolcinum de Novaria esse et fuisse bonos homines et catholicos et in statu salutis, respondit ad omnia predicta singula quod sic. Interrogatus de doctrina et documentis dicti Dolcini, respondit quod ipse Dolcinus docet quandam menam et modum fidey et operum et incipit sic: \"Omnes grossi et omnes sitiles qui cognoscunt bonum a malo\" et cetera. Item docet aliam menam paupertatis, quam dixit quod nesciret bene explicare; dicit tamen quod ibi distinguntur gradus et varietates Ecclesie; que Ecclesia Dei secundum doctrinam dicti Dolcini tempore Christi fuit bona, casta, paupera et persecuta et duravit usque ad sanctum Silvestrum. Item tempore sancti Silvestri Ecclesia fuit bona, casta, dives et honorata et duravit, tamen nescit quantum. Item tempore isto presente Ecclesia est mala, dives et honorata. Item tempore Gerardi Segarelli et dicti Dolcini de Novaria Ecclesia incepit esse bona, casta, paupera et persecuta. Interrogatus dixit quod Dolcinus et sequaces sui poterant facere chopertas sine pecato. Interrogatus dixit quod non credit quod papa et prelati Ecclesie Romane et inquisitores possent eis precipere quod non servarent vitam quam servant, et quod non valerent in hoc  excomunicationes et precepta facta per eos, nec tenerentur eis hobedire. Item dixit quod predictus Dolcinus habebat  doctrinam suam per revelationem a Deo et sapientiam scripturarum et proficiarum. Interrogatus dixit quod dictus Dolcinus docet et docuit et in doctrina sua continetur, quam dicit se habere per revelationem a Deo, quod per civitatem Babillon, de qua dicitur et scribitur in Apocalissi, significatur Ecclesia Romana, que debet destrui et disscipari, sicud ipsa Babillon, propter pecata et malicias suas. Item dixit quod dictus Dolcinus multa docet et docuit et scripturas sacras exponit de Frederico, qui est in Cicillia, et de quibusdam regibus qui debent esse in Ytalia et de quodam papa sancto qui debet esse de fide et credencia dicti Dolcini et sequacium suorum et tunc Ecclesia Dei reducetur ad statum in quo fuit in tempore Christi. Interrogatus de tempore istius pape sancti futuri, respondit se nescire. Item dixit quod predicta, que docet et docuit dictus Dolcinus, credit esse vera et secundum doctrinam sanam et ea credere et servare vult et in eis vivere et mori. Item dixit quod credit quod Petrus Bonus AguQolus et Deolay de Mutina et Paulus de Mutina, qui fuerunt dampnati et combusti tanquam heretici, fuerint boni homines in vita sua et quod mortui sint in statu salutis et sint in vita eterna. Item dixit quod alias promisit dicto inquisitori et iuravit dimittere et relinquere credenciam, septam, societatem et doctrinam dicti Dolcini et suorum sequacium et abiuravit et renunctiavit predicta et iuravit servare mandata dicti inquisitoris et penitenciam sibi impositam. Interrogatus quare non servavit predicta, respondit quod credidit melius facere et quando iuravit predicta, iuravit ex timore nec ita habebat in corde sicud dicebat ore.\nActum Bononie in domo officii inquisitionis, presentibus fratre Aymericho Bononiensi, fratre Iacobo Chasotto ordinis predicatorum et Guidone Bontalenti notario testibus vochatis.\nDictus inquisitor statuit terminum dicto Zacharie faciendi omnem excusationem et deffensionem, quam vult et quam potest de iure, et accipiendi copiam de inquisitione et processu et de omnibus que dictus inquisitor habet contra ipsum Zachariam. Qui Zacharias respondit quod nolebat facere nec curabat facere nec sciebat quod posset facere aliquam deffensionem vel excusationem de predictis set confirmabat doctrinam et vitam dicti Dolcini et sequacium suorum et in ea volebat vivere atque mori.\nDictus inquisitor dedit ei spacium hodie per totam diem cogitandi et emendandi et dicendi plenius veritatem.\nEgo Albertus Carbonis notarius predictus interfui et ea omnia de ipsius inquisitoris mandato publice scripsi, ss.\n</55994b13-c815-4343-8f96-4da8e0641960>\n<78ceb90f-2b32-44c7-a31f-df548477b9a7>\n\nAnno Domini millesimo trecentesimo quarto, indictione secunda, die sexto decimo septembris.\nRolandinus, filius fratris Gerardini de Ollis, de civitate Mutine, constitutus in iuditio coram fratre Guidone Parmensi, inquisitore heretice pravitatis in provincia Lombardie inferioris per sedem apostolicam deputato, abiuravit omnem heresim, fidem et credenciam hereticorum et doctrinam, vitam et societatem Dolcini de Novaria et Gerardi Segarelli de Parma et sequacium suorum et iuravit mandata sancte Romane Ecclesie et dicti inquisitoris. Interrogatus si alias fuit detentus seu in carcere positus alicuius inquisitoris, respondit quod sic fuit detentus et in fortia fratris Thomasini de Tonsis, viccarii fratris Guidonis Vicentini tunc inquisitoris, positus et constitutus in civitate Mutine. Interrogatus si alias abiuravit heresim et credenciam predictam, respondit quod sic, coram fratre Guidone et fratre Thomasino predictis. Item si tempore dicte abiurationis iuravit non tenere septam predictam et sequacium predictorum Dolcini et Gerardi, respondit quod sic. Item si a tempore dicte abiurationis et sacramenti per eum facti, tenuit vel docuit aliam fidem preter quam fidem quam iuravit tenere coram dicto inquisitore et dicto fratre Thomasino eius viccario, respondit non. Item interrogatus quid credit de fide Dolcini de Novaria, respondit quod credit quod habeant illam fidem quam habuerunt apostoli, prophete et alii doctores Ecclesie. Interrogatus si scit quod inquisitores querunt Dolcinum de Novaria et sequaces suos et persequuntur sicud hereticos  dampnatos ab eis, respondit et dixit quod sic, quantum ad aliquos dictorum inquisitorum et quantum ad aliquos propter maliciam dictorum inquisitorum. Interrogatus si credit quod dictus Dulcinus fugiat et abscondat se ab inquisitoribus quia scit quod querant eum tanquam hereticum, respondit et dixit quod sic et etiam fugiunt et abscondunt se propter timorem quem habent ne faciant pecare gentes et causa conservandi vitam eorum, quantum possunt, propter utilitatem comunem. Interrogatus si credit Dolcinum de Novaria esse fidelem et catholicum et in statu salutis, respondit quod sic. Interrogatus si ipse Rolandinus, faciendo opera que credit quod faciat Dolcinus et scit quod facit et tenendo fidem quam credit quod teneat Dolcinus et tenet, sit in statu salvationis, respondit quod sic. Actum Bononie in domo officii inquisitionis, presentibus fratre Venetico de Induvinis ordinis predicatorum et Guidone Bontalenti notario testibus.\nDictus frater Guido inquisitor statuit ipsi Rolandino terminum ad meliorandum dictum suum usque ad diem crastinam per totam diem et dicendum plenius veritatem.\n</78ceb90f-2b32-44c7-a31f-df548477b9a7>\n<bbecddb0-5751-475a-9508-31e533b560f4>\n\nDie vigesimo secundo mensis septembris.\nRolandinus predictus, constitutus in iuditio coram dicto fratre Guidone Parmensi inquisitore meliorando dictum suum, interrogatus si papa Romanus et inquisitores possent ei precipere quod ipse Rolandinus non servet vitam quam servavit usque modo et doctrinam Dolcini de Novaria et si tenetur eis hobedire, ad predicta noluit respondere. Interrogatus si credit doctrinam Dolcini de Novaria, quando exponit scripturas de Frederico et de statu Ecclesie preterito, presente et futuro, esse sanam, veram et catholicam et eam credere et servare vult, respondit et dixit ad predicta omnia et singula quod sic. Interrogatus si credit quod  Petrusbonus Agugolus de Mutina, Deolay de Balugola, Paulus de Mutina, Gerardus Segarellus de Parma et Zacharias de Sancta Agata, qui fuerunt dampnati et conbusti tanquam heretici, quod fuerint boni homines in vita sua et quod mortui sint in statu salutis et sint in vita eterna, respondit et dixit ad predicta omnia et singula quod sic. Interrogatus si predictas scripturas et fidem exposuit et docuit in conmittatu Bononiensi et Mutinensi et in aliis  partibus, respondit et dixit quod sic, in omni loco et parte ubi fuit. Interrogatus si iuravit in manibus fratris Guidonis Vicentini inquisitoris et viccarii sui de Mutina dimittere et relinquere credentiam, septam et societatem et doctrinam dicti Dolcini et suorum sequacium et abiuravit et iuravit predicta et iuravit servare mandata dicti inquisitoris, respondit et dixit ad predicta omnia et singula quod sic. Interrogatus quare non servavit predicta, respondit et dixit quia credit et credidit dictum Dolcinum de Novaria et eius sequaces habere veram fidem et esse fideles  christianos et ideo non servavit ea que iuravit. Interrogatus si quando iuravit in manibus predicti fratris Guidonis Vicentini inquisitoris et fratris Thomasini viccarii sui et abiuravit septam et societatem dicti Dolcini et sequacium suorum, si tunc credebat eos esse bonos homines et fideles, respondit et dixit quod sic credebat et credit. Interrogatus postquam credebat et sciebat illos bonos homines esse, quare abiuravit societatem eorum, respondit et dixit quod intendebat iurare non sequi eos nec habere eorum societatem in quantum essent mali.\nDictus inquisitor statuit terminum dicto Rolandino faciendi omnem deffensionem et excusationem, quam vult et quam potest de iure, et accipiendi copiam de inquisitione et processu et de omnibus que dictus inquisitor habet contra dictum Rolandinum hodie et cras per totam diem.\nActum Bononie in domo officii inquisitionis, presentibus fratre Thomasino de Tonsis de Mutina ordinis predicatorum et Guidone Bontalenti notario dicti inquisitoris testibus vochatis.\n</bbecddb0-5751-475a-9508-31e533b560f4>\n<0e748e39-e2e6-4d6a-b2b0-ceb5fd28ace6>\n\nEodem die et loco.\nRolandinus predictus constitutus in iuditio coram dicto fratre Guidone inquisitore, interrogatus si credit Dolcinum de Novaria habere verum et sanum intellectum scripturarum sanctarum super omnes homines viventes, respondit et dixit quod sic. Interrogatus quomodo credit dictum Dolcinum habere dictum intellectum scripturarum, respondit et dixit per revelationem a Deo. Interrogatus quantum tempus est quod recessit ab hobediencia fratris Guidoni Vicentini inquisitoris, respondit et dixit quod de mense maii proxime ellapsi fuerunt duo anni. Interrogatus quo ivit et quis eum recepit a dicto tempore citra, respondit et dixit quod primo ivit ad domum Hugolini de Monte Chalvuli, Mutinensis diocesis, et ibi receptatus fuit per dictum Hugolinum et stetit octo diebus vel circa. Interrogatus si dictus Hugolinus et dominaVegosa, uxor sua, cognoverunt eum et sciverunt eum esse fugitivum dicti inquisitoris, respondit et dixit quod sic. Interrogatus si in dicto tempore dederunt sibi comedere et bibere et hospicium, respondit et dixit quod sic. Postea recessit de dicta domo et ivit ad terram Balugole, diocesis Mutinensis, et quedam Hugolina heremita de dicta terra receptavit eum et ibi stetit per unam diem. Deinde rediit ad domum Hugolini predicti et ibi stetit et receptatus fuit per dictum Hugolinum et dictam uxorem suam. Post hec recessit de loco predicto et ivit Brisiam causa querendi aliquem de septa dictorum apostolorum cum quo moraretur. Interrogatus quis sociavit eum in dicta via, respondit Martinus de Fredo, Mutinensis diocesis; postea dixit quod recessit de Brisia et ivit Cremonam ad domum domini Melii naute de Cremona, qui moratur prope pontem Padii, et invenit in dicto loco  Nicholaum Parmensem, Nicholaum filium cuiusdam iudicis de  Labellosa de Cremona, Ambrosinum, Guidonem fratrem dicti Mellii, Ottoboninum de Cremona; qui omnes erant de septa dictorum apostolorum et sciebant dictum Rolandinum esse fugitivum dicti inquisitoris et officii inquisitionis. Qui dominus Melius receptavit ipsum et omnes predictos et dedit eis bibere et comedere. Postea vero recessit de dicto loco et ivit ad episcopatum Tridentinum et ibi invenit Dolcinum de Novaria et narravit eidem sicud fuerat detentus et abfugerat ab officio inquisitionis et ibi fuit cum dicto Dolcino per mensem et invenit in dicto loco quandam nomine Charam de Mutina, que morabatur cum dicto Dolcino. Postea rediit Mutinam et ivit ad domum Carnelvaris de Sighicis de Fredo et stetit tribus diebus vel circa et etiam aliis pluribus vicibus fuit in domo predicta et receptatus fuit ibidem per dictum  Carnelvarem et venerunt ad eum ad domum predictam Beatrisia et  Iacopina, que morantur in partibus illis, et etiam Ysa de Mutina,  Horasay, uxor Bonapartis de Mutina, et Bertea; et ibidem dictus Rolandinus docebat predictas de scripturis sicud sciebat. Post hec ivit ad domum Hugolini de Monte Chalbulli et receptatus fuit per dictum Hugolinum et uxorem suam et Petrum filium ipsorum et stetit in dicto loco circa unum mensem et ad eum venerunt ad dictum locum et visitaverunt dictum Rolandinum, tamen diversis vicibus, Amedeus et Deolay de Balugola, Ansvysia de Fregnano, Iohannes de Serra cui dicitur Marafallus de Fregnano, Nicholaus de Ferraria. Qui Rolandinus dicto tempore predicabat et docebat, prout dictum est supra, in domo Hugolini predicti. Deinde recessit et ivit ad domum Rolandi de Varana, Mutinensis diocesis, et receptatus fuit per ipsum Rolandum et stetit ibi una die et comedit et bibit ibidem; et tunc dictus Rolandus bene scivit ipsum Rolandinum esse fugitivum. Postea vero ivit ad abbaciam de Frassinicho, Mutinensis diocesis, et receptatus fuit a dompno Iohanne et dompno Iacopino in domibus eorum et stetit ibidem pluries et diversis vicibus et morabatur in loco predicto cum aliis de septa sua, tanquam in domibus propris. Post hec ivit ad terram Montis Cineris, mutinensis diocesis, ad domum Luchisie et sororis eius; que due sorores morantur in quodam heremitorio. In quo loco visitaverunt eum presbiter de Bonchonovo, Bartholucius de dicta terra, Iohannes marosellus, Iacobus de Fregnano,  Guillielminus de Fregnano et Ieminianus de Fregnano et de dicto loco recessit et ivit ad domum dicti presbiteri de Bonchonovo et comedit, bibit et iacuit in domo dicti presbiteri et receptatus fuit per dictum presbiterum. Qui presbiter erat amicus dictorum de septa ipsius Rolandini et predicavit idem Rolandinus in dicto loco, presente et audiente dicto presbitero; et dixit quod in predictis duobus locis, scilicet in domo dictarum heremitarum et dicti sacerdotis, fuit idem Rolandinus receptatus duabus vicibus a predictis. Deinde rediit ad terram Balugole et ivit ad domum heremite predicte et stetit ibi forte duobus diebus vel circa. Postea ivit ad domum Manfredini de Bosco de dicta terra et hospitatus fuit per unam noctem et una die et receptatus per dictum Manfredinum et in dicta terra fuit etiam receptatus in domo  Guidocti de Bosco et Ingrame de dicta terra per ipsos Guidoctum et Ingrame. Deinde ivit ad terram Liviani, diocesis Mutinensis, in loco dicto Alpra, ad domum Petri et Bartholomei et receptatus fuit per eosdem et stetit ibidem octo diebus vel circa, et etiam aliis vicibus et ipsum visitaverunt et audiverunt predicationes suas, diverso tempore, Ysa predicta, Hugolinus de Monte Calbulli et uxor eius, Rigus de Sdegnano et uxor eius et Hugolinus filius ipsorum, Zacharias de Sancta Agata, presbiter de Livizano, qui moratur in castro dicte terre; qui sacerdos visitavit eum in dicta domo bis vel ter. Bonus de Bonacis etiam visitavit ipsum Rolandinum in domo predicta et dedit eidem quinque venetos grossos vel circa, inter duas vices; tamen dixit quod dictus Bonus pocius amore amicicie bonum faciebat dicto Rolandino, quam ex devotione quam haberet ad dictam septam. Postea ivit ad terram Solegnani, diocesis Mutinensis, ad domum Henrici de Solegnano et ibi fuit receptatus per dictum Henricum pluribus vicibus et diversis diebus et ipsum Rolandinum visitaverunt Guizardina de Solegnano, Ysa predicta, Thodesca de Panario, Guillielmus ferarius de Mutina et alii quam plures forenses et audiverunt predicationes et dicta ipsius Rolandini omnes predicti, et ipse Rolandinus fecit menas secundum modum ipsorum. Item dixit quod ivit ipse Rolandinus ad domum Rose de Gago et ibidem fuit receptatus per dictam Rosam et comedit et bibit in dicto loco et visitatus fuit a Iohanne de Pregnano. Postea vero venit ad terram Plumacii ad domum Guillielmine de Plumacio et receptatus fuit a dicta Guillielmina et ibi fuit pluries et diversis diebus et predicavit et dixit verba secundum modum illorum de septa sua et ipsum audiverunt Zacharias de Sancta Agata, Bernardinus de burgo Sancti Felicis, Iohannes de Pongano, Rigus de Solegnano, Nicholaus de Ferraria, Bernardinus de Monte Vallaro, Iacobus de Fregnano et Roberga de Plumatio . Item dixit quod fuit post hec ad domum Albertini de Ollis de Plumatio et fuit receptatus ab ipso Albertino et comedit et bibit in dicto loco et visitatus fuit a dictis Roberga et Hugolina et predicavit ibidem et postea ivit ad domum fratrum Roberge predicte et receptatus fuit per eos et comedit et bibit ibidem. Item dixit quod fuit in domo unius mulieris vetule, que habet duas filias, quarum una vocatur Richeldina; que mulieres dicuntur Lepreveese. In quo loco facta fuit congregatio hominum et mulierum et predicavit ipse Rolandinus in dicta domo noctis tempore. Interrogatus de nominibus illorum qui interfuerunt dicte congregationi, respondit et dixit Roberga predicta, ad cuius istanciam fuerunt predicta, quedam mulier que vocatur \"la ferraria\", Gisela de Plumatio, Hugolina de Plumatio et multe alie persone, quarum nomina nescit, et etiam quedam domicella cum quodam fratre suo, nomina quorum ignorat. Item dixit quod fuit ipse Rolandinus in domo Vitalis conversi de Plumatio et fuit receptatus per ipsum Vitalem et Iohannem eius fratrem et comedit et bibit ibidem et predicavi in dicto loco et dixit quod misit pro dompno Viviano, canonico plebis Sancte Marie de  Montebellio, quod veniret ad ipsum Rolandinum et portaret bibiam ; qui dompnus Vivianus venit ad ipsum Rolandinum cum dicta bibia. Interrogatus quibus verbis usi fuerunt predicti simul, respondit et dixit quod dictus Rolandinus dixit eidem dompno Viviano: \"Quam intentionem habetis vos de vita et fide fratrum apostolorum, quia gentes dicunt nos esse hereticos?\". Et ipse dompnus Vivianus respondit: \"Ego nolo iudicare, set credo vos pocius bonos quam malos\". Qui dompnus Vivianus contullit diu cum dicto Rolandino de vita et credulitate dictorum apostolorum et in fine, lecto evangelio de fine mundi per ipsum  dompnum Vivianum et exposito sibi per dictum Rolandinum, strinsit et stetit infra se dictus dompnus Vivianus et pretendebat se habere meliorem credulitatem de ipsis apostolis quam malam. Item dixit quod ipse Rolandinus interrogavit dictum dompnum Vivianum si vellet ei esse contrarius et si vellet ei offendere in aliquo si sciret ubi esset ipse Rolandinus, respondit dictus dompnus Vivianus quod non et dixit quod in dicto loco fuerunt presentes ipse dompnus Vivianus, Vitale et Iohannes predicti et alii, nomina quorum ignorat. Item dixit quod fuit in domo Bertholomee de Plumacio, filie quondam dicte Guillielmine, post mortem dicte Guillielmine pluries receptatus per ipsam Bertholomeam, ipsa Bertholomea sciente eundem Rolandinum esse fugitivum inquisitoris et officii inquisitionis et ibidem pluries predicavit, presentibus supradictis qui fuerunt in dicta domo ante mortem dicte Guillielmine cum ipso Rolandino. Item dixit quod iam est annus ellapsus et ab inde citra fuit in terra Sancte Ellene, conmittatus Bononiensis, in domo Iohannis et Bone de Ostis, et receptatus per eos et comedit et bibit in dicta domo pluries et diversis vicibus et diebus et  predicabat et morabatur ibidem, tanquam in domo propria; et ipsum Rolandinum visitabant in dicto loco et audiebant predicta Bernardini Bononiensis, Zacharias de Sancta Agata, Henrichus de Solegnano, Bartholomeus et Petrus Dalpra, Hugolinus de Monte Chalbulli, Ysa de Mutina et Chara, Iohannes et Petrus fratres, Iacobus de Monzorgio, qui omnes erant de septa dictorum apostolorum, et etiam quidam nomine Michael de Sancta Ellena, cum uxore sua, et quadam vice Guillielmus de Blanchis venit ad dictam domum nec intravit ipsam domum, set statim recessit. Item dixit quod fuit tribus vicibus vel quatuor in domo Guillielmi de Blanchis de Sancta Ellena et receptatus per ipsum Guillielmum et dominam Benvenutam eius uxorem et comedit et bibit in dicto loco et predicavit, presentibus ipso Guillielmo et uxore eius, Damiano eius fratre, Vivelda eius filia, Iohanne et Bartholomea de Ostis et uno homine tonso, nomen cuius ignorat. Item dixit quod fuit in teza Damiani de Blanchis de Sancta Ellena et ibi stetit et predicavit noctis tempore, presentibus Iohanne et Bona de Ostis, Vivelda, filia dicti Damiani, et ipso Damiano et dicta Bartholomea de Plumacio. Item dixit quod fuit in domo Salvitti de Sancta Ellena et receptatus per uxorem dicti Salvitti et comedit et bibit et iacuit et predicavit ibidem, presentibus  Saivitto predicto et uxore eius, et Iacobo de Monzorgio; qui  Salvittus et uxor eius sciebant dictum  Rolandinum esse fugitivum inquisitoris et officii inquisitionis. Interrogatus de nominibus principalium de septa dictorum apostolorum, respondit et dixit Dolcinus de Novaria, Malgarita de Trento, Longinus de Pergamo, Albertus de Tridento frater Baldrichus de Brisia et Frederichus Grampa de Novaria. Item dixit quod fuit in domo Iohannis Ribaldini de burgo Sancti Felicis et receptatus per ipsum Iohannem et iacuit una nocte, ipso Iohanne sciente quod idem Rolandinus fuerat fugitivus inquisitoris et officii inquisitionis. Item dixit quod fuit ipse Rolandinus in heremitorio posito Bononie iuxta circulam burgi Sancti Mammi, ubi moratur soror Milancia, et ibi fuit receptatus per illas tres heremitas, que ibidem morantur, et comedit et bibit ibidem et dixit eis verba, confortando dictas sorores; qui Rolandinus in recessu suo dixit eis quod tenebat vitam paupertatis et septam dictorum apostolorum; tamen ipse sorores nesciebant dictum Rolandinum esse fugitivum officii inquisitionis. Item dixit quod fuit in dicto burgo extra circulam, ad locum sive ecclesiam ubi moratur frater Symon de Gorzano, et ibi fuit receptatus per dictum fratrem Symonem et comedit et bibit ibidem et dixit ei aliqua verba secundum modum dictorum apostolorum. Et dixit idem Rolandinus quod predicti omnes et singuli, tam masculi quam femine, qui receptaverunt dictum Rolandinum, ut superius scriptum est, receptaverunt eum scientes ipsum Rolandinum esse de septa dictorum apostolorum et fugitivum inquisitoris et officii inquisitionis.\nActum Bononie in dicta domo officii inquisitionis,  presentibus fratre Francischino de Sancto Martino ordinis predicatorum et ser Martino de Cento testibus vochatis.\n</0e748e39-e2e6-4d6a-b2b0-ceb5fd28ace6>\n<9c1eda8e-76ea-4b71-b601-4c9b40a8bdb4>\n\nDie vigesimo tercio septembris.\nDictus  frater Guido inquisitor statuit terminum Iohanni Zacharie  Gerbini, syndico generali comunis et hominum terre Plumacii, hinc ad octo dies proxime faciendi omnem deffensionem et excusationem quam facere vult et intendit, nomine suo proprio et nomine dicti sui comunis, coram dicto inquisitore super inquisitione facta contra dictum syndicum et comune et accipiendi copiam inquisitionis predicte; alioquin dictus inquisitor procedet, dicto termino ellapso, prout de iure fuerit procedendum.\nActum Bononie in domo officii inquisitionis, presentibus fratre Francischino de Sancto Martino ordinis predicatorum et ser Martino de Cento testibus.\n</9c1eda8e-76ea-4b71-b601-4c9b40a8bdb4>\n<37711f65-8556-453d-a239-507fccf56c35>\n\nDie vigesimo octavo septembris.\nDictus frater Guido inquisitor statuit terminum dicto  Rolandino hodie per totam diem et cras usque ad terciam accipiendi copiam omnium et singulorum actorum et eorum que idem inquisitor habet contra eum et faciendi omnem suam deffensionem et excusationem, quam facere vult et intendit, et dandi suspectos et causas suspicionis.\nActum in dicta domo, presentibus fratre Francischino de Forlivio ordinis predicatorum, Nascinbene Adelardi et  Beninchasa Martini testibus.\n</37711f65-8556-453d-a239-507fccf56c35>\n<952d51ab-7b06-4b77-a3ce-ed46796f8324>\n\nDie vigesimo nono septembris.\nPetrus, filius quondam Modenesii de Gaglano, qui nunc moratur in terra Plumacii, citatus conparuit coram dicto fratre Guidone inquisitore et promisit et iuravit stare et parere mandatis Ecclesie et dicti inquisitoris, et de mera veritate dicenda. Interrogatus si fuit presens quando Nascimbene Adelardi,  nunctius dicti inquisitoris, presentavit in terra Plumacii litteras missas ex parte dicti inquisitoris et viccarii sui et potestatis Bononie; in quibus precipiebatur massario, comuni et hominibus dicte terre Plumacii quod darent auxilium, consilium et favorem eidem  nuncio ad capiendum hereticos et hereticas et ad dictos hereticos et hereticas secure conducendum in fortiam dicti inquisitoris et officii inquisitionis, respondit et dixit sic. Interrogatus si fuit presens et si audivit quando dictus Nascimbene presentavit et consignavit personam sororis Berghe de Lirano, que morabatur in dicta terra Plumacii, et precepit syndico et hominibus, qui ad hoc convenerant, de dicta terra, sub penis officii inquisitionis, quod presentarent et salvarent dictam sororem Bergam predicto inquisitori et eius viccario, respondit et dixit sic. Interrogatus si interfuit et audivit quando idem Nascimbene precepit quod de predictis omnibus et singulis fieret publicum instrumentum, respondit et dixit sic. Interrogatus si fuit ipse Petrus de predictis hominibus ad predicta vochatis et si fuit de illis quibus mandatum fuit quod predicta omnia et singula facerent et observarent, respondit et dixit sic. Interrogatus qui fuerunt alii homines de dicta terra qui vochati fuerunt et presentes fuerunt ad predicta, respondit Iacobus Rasonatus, Guiducius Petri Marchisii, dominus Petrus Zacharie, Brunettus Basengus quondam Henrigipti,  Manoellus et Bernardinus de Bochadeferris et Nicholaus, filius dicti Bernardini; et dixit ipse Petrus quod ipse et alii omnes vochati et qui presentes erant ad predicta responderunt et dixerunt dicto Nascimbene nunctio quod bene facerent et observarent omnia et singula supradicta. Interrogatus de tempore et loco ubi fuerunt predicta, respondit et dixit quod predicta fuerunt de mense iullii proxime ellapso, sub porticu domus comunis dicte terre Plumacii; de die autem non recordatur.\nActum Bononie in domo officii inquisitionis, presentibus fratre Francischino de Sancto Martino ordinis predicatorum et Nascimbene Adelardi, nunctio officii inquisitionis, testibus vochatis.\n</952d51ab-7b06-4b77-a3ce-ed46796f8324>\n<83ecea22-f733-4b46-af85-4e3927afa129>\n\nEodem die, loco et testibus.\nIacobus Rasonatus, filius quondam Petri de Plumatio, citatus conparuit coram dicto fratre Guidone inquisitore et promisit et iuravit ut supra. Interrogatus si fuit presens quando Nascimbene Adelardi, nunctius dicti inquisitoris, presentavit in terra Plumacii litteras missas ex parte dicti inquisitoris et viccarii sui et potestatis Bononie, in quibus mandatum erat massario, comuni et hominibus dicte terre Plumacii quod darent auxilium, consilium et favorem eidem nunctio ad capiendum hereticos et hereticas et eos secure conducendum in fortiam dicti inquisitoris et officii inquisitionis, respondit et dixit sic. Interrogatus si fuit presens et si audivit quando dictus Nascimbene presentavit et consignavit personam sororis Berghe de Lirano, que morabatur in dicta terra Plumacii, et precepit syndico et hominibus, qui ad hoc convenerant, de dicta terra, sub penis officii inquisitionis, quod presentarent et salvarent dictam sororem Bergam predicto inquisitori et eius viccario, respondit et dixit quod sic. Interrogatus si fuit ipse Iacobus de predictis hominibus ad predicta vochatis et si fuit de illis quibus mandatum fuit quod predicta omnia et singula facerent et observarent, respondit sic. Interrogatus qui fuerunt alii homines de dicta terra qui vochati et presentes fuerunt ad predicta, respondit et dixit Petrus Modenesii, Guiducius Petri Marchisii, dominus Petrus Zacharie, Brunettus Basengus, Manoellus et Bernardinus de Bochadeferris, omnes de terra Plumacii. Interrogatus de tempore et loco ubi fuerunt predicta, respondit quod predicta fuerunt de mense iullii proxime ellapso sub porticu domus terre Plumacii.\n</83ecea22-f733-4b46-af85-4e3927afa129>\n<78f9dfd9-75b9-46db-b3e8-b5bd1390a164>\n\nEodem die, loco et testibus.\nBrunettus quondam Henrigipti Basenghi de Plumatio citatus conparuit coram dicto inquisitore et iuravit ut supra. Interrogatus si fuit presens quando Nascimbene Adelardi, nunctius dicti inquisitoris et officii inquisitionis, presentavit in terra Plumacii litteras missas ex parte dicti inquisitoris et viccarii sui et domini potestatis Bononie, in quibus continebatur quod mandatum erat massario, comuni et hominibus dicte terre Plumacii, quod darent auxilium, consilium et favorem eidem nunctio ad capiendum hereticos et hereticas et eos in fortiam dicti inquisitoris et officii inquisitionis personaliter conducendum, respondit et dixit sic. Interrogatus si fuit presens et si audivit quando dictus Nascimbene presentavit personam sororis Berge de Lirano, que morabatur in dicta terra Plumacii, et precepit syndico et hominibus de dicta terra Plumacii, qui ad hoc convenerant, sub penis officii inquisitionis, quod salvarent et presentarent dictam sororem Bergam predicto inquisitori et eius vicario, respondit et dixit quod sic. Interrogatus si interfuit et si audivit quando dictus Nascimbene mandavit quod de predictis omnibus et singulis fieret publicum instrumentum, respondit et dixit sic. Interrogatus si fuit ipse Brunettus de illis hominibus qui vochati fuerunt ad predicta, et si fuit de ipsis hominibus quibus mandatum fuit quod predicta omnia et singula facerent et observarent, respondit et dixit sic. Interrogatus qui fuerunt alii homines de dicta terra Plumacii, qui vochati fuerunt et presentes fuerunt ad predicta, respondit et dixit Petrus Modenesii, Iacobus Rasonatus,  Guiducius Petri Marchisii, dominus Petrus Zacharie, Manoellus et Bernardinus de Bochadeferris, Nicholaus filius dicti Bernardini, et Iohannes Ghinibaldi, omnes de dicta terra Plumacii. Interrogatus de tempore et loco ubi fuerunt predicta, respondit quod predicta fuerunt sub porticu domus dicte terre Plumacii; de tempore dixit se non recordari.\n</78f9dfd9-75b9-46db-b3e8-b5bd1390a164>\n<27755f5e-94d0-471b-be08-0098a308d331>\n\nDie ultimo mensis septembris.\nDictus inquisitor statuit terminum dictis Iacobo Rasonato et Brunetto Henrigipti de Plumatio accipiendi copiam inquisitionis et actorum predictorum et faciendi omnem suam deffensionem et excusationem quam facere volunt et intendunt super predictis hinc ad diem dominicam proxime venturam.\nActum Bononie in domo officii inquisitionis, presentibus fratre Francischino de Sancto Martino ordinis predicatorum et presbitero Francisco, rectore ecclesie Sancti Petri de Mongorgio, testibus vochatis.\n</27755f5e-94d0-471b-be08-0098a308d331>\n<a22cbdc3-bdbf-4c93-ae29-495c4ff799b1>\n\nEodem die et loco\nDictus inquisitor statuit terminum Petro Modenesii de Plumatio accipiendi copiam inquisitionis et actorum predictorum et faciendi omnem suam deffensionem et excusationem, quam facere vult et intendit super predictis, hinc ad diem dominicam proxime venturam, presentibus domino Michaele Vinciguerre et Martino de Cento notario testibus vochatis.\n</a22cbdc3-bdbf-4c93-ae29-495c4ff799b1>\n<19840454-efb0-4a37-a0ae-478804e315ab>\n\nEodem die et loco.\nDictus inquisitor statuit terminum Michaeli Amodei massario et Iohanni Gerbini, syndico comunis et hominum terre Plumacii eorum nomine proprio et nomine dicti eorum comunis, hinc ad diem dominicam proxime venturam accipiendi copiam inquisitionis et actorum et omnium que idem inquisitor habet contra eos et dictum comunem, et faciendi omnem suam deffensionem et excusationem quam facere volunt et intendunt super predictis. Presentibus fratre Francischino de Sancto Martino et Martino de Cento notariis testibus vochatis.\n</19840454-efb0-4a37-a0ae-478804e315ab>\n<b21464c0-adc8-4286-9304-bd23ffa5fd9d>\n\nEodem die, loco et testibus.\nIohannes Zacharie Gerbini, syndicus comunis et hominum terre Plumacii, citatus conparuit coram dicto fratre Guidone inquisitore et iuravit ut supra. Interrogatus si fuit presens quando Nascimbene Adelardi nunctius dicti inquisitoris et officii inquisitionis presentavit in terra Plumacii litteras missas ex parte dicti inquisitoris et viccarii sui et domini potestatis Bononie, in quibus litteris continebatur quod mandatum erat massario, comuni et hominibus terre Plumacii, quod darent auxilium, consilium et favorem eidem nunctio ad capiendum hereticos et hereticas et eos in fortiam dicti inquisitoris et officii inquisitionis personaliter conducendum, respondit et dixit ad predicta omnia et singula quod sic. Interrogatus si fuit presens et si audivit quando dictus Nascimbene presentavit et consignavit personam sororis Berghe de Lirano, Mutinensis diocesis, que morabatur in dicta terra Plumacii, et precepit eidem syndico et hominibus de dicta terra Plumacii, qui ad hoc convenerant, sub penis officii inquisitionis, quod salvarent et presentarent dictam sororem Bergam predicto inquisitori et eius viccario, respondit et dixit sic. Interrogatus si interfuit et si audivit quando dictus Nascimbene mandavit quod de predictis omnibus et singulis fieret publicum instrumentum, respondit et dixit quod sic. Interrogatus si fuit ipse syndicus de illis hominibus qui vochati fuerunt ad predicta et si fuit de ipsis hominibus quibus mandatum fuit quod predicta omnia et singula facerent et observarent, respondit quod sic. Interrogatus qui fuerunt alii homines de dicta terra Plumacii qui vochati fuerunt et presentes fuerunt ad predicta, respondit et dixit Iacobus Rasonatus, Petrus de  Gaglano, dominus Petrus Zacharie, Brunettus Basengus, Manoellus et Bernardinus de Bochadeferris, Nicholaus, filius dicti Bernardini, et Clerighinus de Bochadeferris. Interrogatus dixit quod idem syndicus et alii supradicti dixerunt et responderunt eidem  Nascimbeni nunctio inquisitoris quod bene facerent et observarent ea omnia et singula que mandabat eis Nascimbene predictus. Interrogatus de tempore et loco ubi fuerunt predicta, respondit quod predicta fuerunt de mense iullii proxime ellapso, sub porticu domus comunis dicte terre Plumacii.\n</b21464c0-adc8-4286-9304-bd23ffa5fd9d>\n<c0e8462c-fc44-4607-8d91-17afc9019da0>\n\nDie secundo mensis octobris.\nIacobus quondam Stephanini  de terra Montis Bellii, in  presentia et iuditio dicti fratris Guidonis Parmensis inquisitoris promisit stare et parere mandatis dicti inquisitoris et officii inquisitionis et predecessorum suorum et se presentare personaliter tociens quociens fuerit requisitus, et solvere omnem  condempnationem quam idem inquisitor facere vellet de ipso Iacobo, usque ad quantitatem duodecim librarum bononinorum, occasione excessuum per eum conmissorum contra officium inquisitionis, obligando se et sua realiter et personaliter in omnibus et per omnia secundum formam officii inquisitionis; et pro eo et eius precibus et mandatis Hugolinus quondam Alberti Surdi de dieta terra Montis Bellii fideiussit, renunctians et cetera, obligando se realiter et personaliter secundum formam officii inquisitionis predicti.\nActum Bononie in domo officii inquisitionis, presentibus fratre Francischino predicto et dompno Iohanino canonico plebis Sancte Marie de Monte Bellio, testibus vochatis.\n</c0e8462c-fc44-4607-8d91-17afc9019da0>\n<1f0b3656-f04b-4421-8507-1f4bf0aba2ac>\n\nDie tercio mensis octobris.\nPresbiter Iacobus, rector ecclesie Sancti Salvatoris de  Dosentola, conmitatus Bononiensis, in iuditio constitutus coram dicto fratre Guidone inquisitore, qui alias iuravit mandata sancte Romane Ecclesie et dicti inquisitoris et de veritate dicenda, interrogatus quomodo et qualiter habuit se negocium quod fuit de facto Iohannis Gerardini Trughi de Mongorgio, qui Iohannes captus fuit per ipsum presbiterum et postea relapsatus, respondit et dixit quod de mense septembris proxime ellapso, dum ipse presbiter esset cum Iacobo Stephanini de Dosentola et cum Bartholino, nunctio comunis Bononie, dictus Iacobus dixit eidem presbitero: \"Vidistis vos Iohannem Gerardini Trughi?\" Qui presbiter respondit: \"Non. Quare hoc dicis? Ubi est?\" Et tunc ipsi tres, presbiter Iacobus et dictus Iacobus et Bartholinus nunctius, secuti fuerunt dictum Iohannem eo quia sciebant, scilicet ipse presbiter Iacobus et dictus Iacobus, predictum Iohannem Gerardini Trughi esse de septa illorum qui apostoli nominantur et esse fugitivum officii inquisitionis et etiam quia intendebant eum conducere in fortiam dicti inquisitoris et officii inquisitionis. Qui Iohannes Gerardini arripuit fugam ita quod eum capere non potuerunt set postea, ipsis tribus simul euntibus a dicta platea comunis versus portam Ravennatem, obviaverunt Iohanni predicto et eum ceperunt et conduxerunt ipsum detentum usque ad chalegarias et tunc dictus Iacobus accepit dicto Iohanni septem solidos et octo denarios inter venetos et bononinos et dimiserunt eundem. Interrogatus de loco, tempore et presentibus, respondit quod predicta fuerunt de dicto mense septembris, in locis predictis, presentibus dictis presbitero Iacobo, Iacobo Stephanini et Bartholino nunctio et Iohanne predicto. Interrogatus si dictus nunctius sciebat  predictum Iohannem Gerardini esse de septa dictorum apostolorum et fugitivum officii inquisitionis, respondit se nescire.\nActum Bononie in domo officii inquisitionis, presentibus fratre  Francisco de Christianis ordinis predicatorum et presbitero Francisco, rectore ecclesie Sancti Petri de Monzorgio, testibus vochatis.\n</1f0b3656-f04b-4421-8507-1f4bf0aba2ac>\n<0e790770-37e5-4d33-9941-7240dbeee996>\n\nEodem die, loco et testibus.\nIacobus Stephanini de Dosentolaconstitutus in iuditio ut supra, interrogatus respondit et dixit in omnibus et per omnia ut supra in dicto dicti presbiteri Iacobi continetur; tamen addidit quod, dum haberent captum dictum Iohannem, idem presbiter seorsum per horam locutus fuit cum dicto Iohanne, sed nescit quid ei diceret.\nEgo Albertus Carbonis imperiali autoritate et dicti fratris Guidonis Parmensis inquisitoris notarius, predicta omnia de ipsius inquisitoris mandato publice scripsi, ss.ss.\n</0e790770-37e5-4d33-9941-7240dbeee996>\n<5fb32583-445b-4fbe-a55f-86c63bd32adc>\n\nDie vigesimo septimo iullii.\nIn Christi nomine. Hec est inquisitio  quam facit et facere intendit frater Guido Parmensis inquisitor predictus omni iure et modo quo melius potest contra Bergam que fuit de Lirano, Mutinensis diocesis, que morabatur in terra Plumacii, hereticam et contra comunem et homines, in quorum terra seu curia morabatur dicta Berga et contra Iohannem Zacharie Gerbini, syndicum comunis et hominum terre Plumacii; cui syndico pro se et nomine et vice dicti comunis recipit, data et consignata fuit capta dicta Berga per Nascimbenem Adelardi, nunctium dicti inquisitoris, custodienda et presentanda ipsi inquisitori in civitate Bononie vel eius viccario; que custodita et presentata non fuit, ut debuit, et contra ipsum comunem et homines terre Plumacii, qui receptaverunt ipsam et evadere permiserunt, et contra omnes et singulos qui culpabiles dicerentur in receptando ipsam Bergam vel in dando eidem aliquid consilium, auxilium vel favorem et contra omnes et singulos qui culpabiles essent in non permittendo ipsam presentari coram ipso inquisitore; contra quos omnes et singulos intendit procedere et, inventos culpabiles, debita pena punire.\n</5fb32583-445b-4fbe-a55f-86c63bd32adc>\n<26bc9075-1361-46c7-9fd2-7d7bcda0b8c5>\n\nDie predicta vigesimo septimo iullii.\nIohannes Zacharie Gerbini de Plumatio, syndicus comunis et hominum dicte terre, constitutus in presentia fratris Pinamontis Bononiensis ordinis predicatorum, viccarii fratris Guidonis Parmensis inquisitoris, suo sacramento dixit quod die predicta, quasi hora tercia, dum ipse Iohannes una cum Nascimbene Adelardi, nunctio officii inquisitionis, Iohanne Petrilli, de numero custodum dicti castri, et Petro Seclario ducerent presentandum personam Roberghe de Lirano, Mutinensis diocesis, que moratur in terra Plumacii, supradicto fratri Pinamonti viccario et officio inquisitionis et essent in pratis de Guazarello, curie terre  Calcharie, et ducerent predictam Bergam viccario antedicto, quidam nomine Iohannes de Lirano, frater dicte Berghe, qui nunc moratur in dicta terra Plumacii, Michael eius frater, qui moratur in dicta terra, Iohannellus privignus Controli de Lamane de dieta terra, cum armis vetitis et non vetitis, scilicet lanceis, spatis,  cerbelleriis, cultellis de ferre et tabolaciis fuerunt agressi predictos Nascimbenem, Iohannem et Iohannem, et primum acceperunt eisdem predictam Bergam, amenantes contra eos cum dictis armis et volendo eos percutere cum  dictis armis et animo interficiendi specialiter Nascimbenem predictum. Item dixit quod Zanellus de Chalcara sequebatur predictos Iohannem de Lirano et alios qui cum ipso Iohanne erant causa dandi eis auxilium et favorem. Item dixit quod ipse Iohannes misit dicendo Petrucio Guizardi Premartini de Plumatio quod idem Petrucius deberet sociare predictos Iohannem, Nascimbenem et Iohannem ad conducendum Bergam predictam in forciam officii inquisitionis predicti. Et predicta dicit fuisse in dicto loco et presentibus suprascriptis.\nAcatum Bononie in scolis fratrum predicatorum, presentibus Guidone Bontalenti notario et Beninchasa Martini, nunctio officii inquisitionis, testibus vochatis.\n</26bc9075-1361-46c7-9fd2-7d7bcda0b8c5>\n<be283ad4-4933-4198-8ed5-41c414ec66b0>\n\nDie decimo septimo augusti.\nDamianus, filius quondam Benvenuti de Blanchis, de terra Sancte Ellene, citatus conparuit coram fratre Guidone inquisitore et iuravit mandata sancte Romane Ecclesie et dicti inquisitoris et de veritate dicenda et abiuravit omnem heresim, fidem et  credenciam hereticorum et dicere veritatem de se et aliis vivis et defunctis, qui peccarent vel etiam peccavissent in crimine heresis vel circa ipsum crimen. Interrogatus si cognoscit vel unquam cognovit per visum vel auditum aliquem hereticum vel hereticam, credentem, fautorem, deffensorem vel receptatorem hereticorum aut infamatum de heresi, respondit non. Interrogatus si unquam  ha buit noticiam vel familiaritatem alicuius heretici mortui a duobus annis citra, respondit quod bene cognovit Zachariam de Sancta Agata. Interrogatus si vidit vel locutus fuit cum dicto Zacharia a duobus annis citra, respondit quod modo sunt tres anni quod ipse Damianus fuit locutus dicto Zacharie, quia idem Zacharias venit ad terram Sancte Ellene ad domum dicti Damiani et ibi stetit in area ipsius Damiani et trituravit per horam cum dicto Damiano et postea non vidit ipsum Zachariam in domo sua nec scivit quod ipse Zacharias postea fuerit in domo sua. Item dixit quod in festo nativitatis Domini proxime ellapso fuit annus quod idem Zacharias fuit ante domum ipsius Damiani in dicta terra et locutus fuit cum ipso Damiano et tunc illis diebus Bernardinus de burgo Sancti Felicis, qui erat de numero dictorum apostolorum, cenavit quodam sero in domo dicti Damiani, sciente et receptante ipsum Bemardinum dicto Damiano. Interrogatus si scit vel cognovit aliquam personam que habeat vel habuerit aliquam vestem seu aliquid aliud de bonis dictorum apostolorum vel alicuius eorum et specialiter dicti Zacharie, respondit non; dixit tamen quod soror Bona de Ostis dedit cuidam filio dicti Damiani unum vestitum de biso, foderatum de pelle, et credit quod fuerit dicti Zacharie et dixit quod ipse Damianus portavit eum pluribus vicibus in dorso. Interrogatus si cognoscit vel cognovit Rolandinum de Ollis de Mutina vel si ipse Rolandinus fuit unquam in domo sua, vel receptatus fuit per ipsum Damianum seu familiam suam, respondit non. Interrogatus dixit quod bene est annus quod ipse Damianus obviavit in via publica et bibit in domo  Samole cum quodam nomine Gracias et postea audivit dici quod ipse Gracias erat de numero dictorum apostolorum; tamen postea non vidit nec locutus fuit ipsi Gracie. Interrogatus si cognoscit vel unquam cognovit seu vidit vel receptavit ipse Damianus aut familia sua in domo ipsius Damiani aliquem vel aliquos de dictis apostolis a duobus annis citra, respondit et dixit non, nisi ut superius scriptum est.\nDictus inquisitor statuit terminum dicto Damiano cras ante terciam corrigendi et emendandi dictum suum et dicendi plenius veritatem. Actum Bononie in domo officii inquisitionis, presentibus fratre Pinamonte Bononiensi et Francisco de Sancto Martino ordinis fratrum predicatorum, testibus vochatis.\n</be283ad4-4933-4198-8ed5-41c414ec66b0>\n<8a0ad0a9-dede-4089-927a-890e58d7b684>\n\nEodem die, loco et testibus.\nGuillielmus, filius quondam Benvenuti de Blanchisde terra Sancte Ellene, citatus comparuit et iuravit ut supra. Interrogatus si cognoscit vel unquam cognovit et cetera ut supra, respondit quod nunquam cognovit aliquem quem sciverit esse hereticum, set bene cognovit aliquos de numero apostolorum. Interrogatus de nominibus dictorum apostolorum quos ipse Guillielmus cognovit, respondit quod cognovit fratrem Hugonem de Sancta Agata, Bernardinum de burgo Sancti Felicis, Paxolinum de Bononia, fratrem Albertinum de Varignana et quendam alium hominem brunum de Sancta Agata, tamen nomen ipsius ignorat. Interrogatus si cognovit Zachariam de Sancta Agata, respondit non. Interrogatus si cognoscit vel cognovit Rolandinum de Ollis de Mutina, respondit non quod sciat. Tamen dixit quod quidam de septa dictorum apostolorum a quindecim diebus citra venit ad domum ipsius Guillielmi et dixit eidem Guillielmo quod erat de dictis apostolis et tunc ipse Guillielmus duxit ad domum suam fratrem Formentinum de ordine servorum Sancte Marie. Qui frater Formentinus locutus fuit per magnam horam cum dicto apostolo et tandem dixit eidem apostolo: \"Recede et nunquam sis ausus venire ad partes istas\". Qui frater apostolus recessit statim de domo dicti Guillielmi et postea ipse Guillielmus non vidit dictum apostolum nec scivit quo iret vel ubi scit; et dixit quod tunc nulla persona, preter dictum fratrem et alium fratrem socium ipsius, locuta fuit cum dicto fratre apostolo. Interrogatus si cognoscit vel cognovit a tribus annis citra seu receptavit vel scit aliquam personam que receptaverit aliquem de dictis apostolis, respondit et dixit non; tamen audivit dici quod Bona  suprascripta receptavit dictos apostolos. Interrogatus si scit vel audivit ab aliqua persona que vellet tenere et servare vitam et modum dictorum apostolorum, respondit et dixit quod hoc nunquam scivit nec audivit. Item dixit quod Iohannes de Blanchis fuit heri de sero in terra Sancte Ellene et hoc audivit a Francisco Iohannis de Blanchis. Interrogatus si scit vel cognoscit aliquam personam que habeat vel habuerit de bonis seu rebus dictorum apostolorum vel alicuius a eorum, respondit et dixit non. Interrogatus dixit quod nunquam audivit dici quod aliquis de dictis apostolis vellet docere orare Viveldam neptem suam.\nCui Guillielmo dictus inquisitor similem terminum assignavit.\n</8a0ad0a9-dede-4089-927a-890e58d7b684>\n<49d286b0-1c2f-4b07-a157-3351e25e9e6a>\n\nEodem die, loco et testibus.\nVivelda, filia Damiani de Blanchis de Sancta Ellena, citata conparuit et iuravit ut supra. Interrogata ut supra, respondit et dixit quod bene cognovit fratrem Hugonem de Clochis, Zachariam de Sancta Agata et Bemardinum de Bononia. Interrogata quantum tempus est quod vidit predictos, respondit quod nescit. Interrogata si aliqui de septa apostolorum fuerunt unquam in aliqua domo ubi ipsa Vivelda esset et si dixerunt sibi si ipsa sciebat orare et quod vellent docere ipsam orare, respondit et dixit quod nunquam scivit nec audivit predicta.\nCui Vivelde dictus inquisitor similem terminum assignavit. \n\n</49d286b0-1c2f-4b07-a157-3351e25e9e6a>\n<e0f6916e-bd83-4044-9cc0-90452905cfdc>\n\nDie decimo octavo mensis augusti.\nSalvettus Petriqoli de Burgo Panichalis qui moratur in curia terre Sancte Ellene, citatus conparuit et iuravit ut supra. Interrogatus ut supra, respondit quod cognovit quendam de burgo Sancti Felicis nomine Bernardinus, Albertinum de Varignana, fratrem Hugonem de Clochis et multos alios cognoscebat facie et habitu, nomina quorum ignorat. Interrogatus quantum tempus est quod vidit aliquos de numero dictorum apostolorum, respondit et dixit quod de mense maii proxime ellapso fuit annus quod ipse Salvettus duxit secum ad domum suam duos de dictis apostolis et eis dedit cenam et hospicium una nocte et mane sequenti duxit eos ad fratrem Guidonem ordinis servorum Sancte Marie, cum quibus apostolis locutus fuit dictus frater Guido et postea recesserunt dicti fratres apostoli a dicto Salvetto. Et dixit quod dictos apostolos duxit ad domum suam ad hoc ut dictus frater Guido loqueretur cum eis, ut sciret si erant boni vel mali homines. Qui frater Guido dixit eidem Salvetto quod dicti apostoli erant mali homines et quod deinceps ipse Salvettus deberet eos capere et mactare. Interrogatus si cognovit Zachariam de Sancta Agata, respondit sic. Interrogatus quantum tempus est quod ipse Salvettus vidit dictum Zachariam, respondit se veritatem nescire nec recordari. Interrogatus si recepit in domo sua Zachariam  predictum et si dedit ei comedere et bibere, respondit quod bene receptavit dictum Zachariam in domo sua et eidem dedit comedere, bibere et hospicium, sciente ipso Salvetto ipsum Zachariam esse de numero dictorum apostolorum et hec fuerunt a duobus annis citra. Interrogatus quis erat cum dicto Zacharia, respondit alii fratres de dictis apostolis, nomina quorum nescit exprimere. Interrogatus si cognoscit Rolandinum de Ollis de Mutina, respondit non. Interrogatus si ipse Salvettus dedit dicto Rolandino unquam bibere vel comedere, respondit non. Interrogatus si cognoscit aliquos qui receptaverint dictum Rolandinum, respondit non. Interrogatus si cognoscit aliquem vel aliquos qui receptaverunt dictos apostolos, respondit quod publica vox et fama est in terra Sancte Ellene quod Iohannes de Ostis de Sancta Ellena est receptator dictorum apostolorum et alios receptatores non cognoscit.\nActum Bononie in domo officii inquisitionis, presentibus fratre Francisco de Sancto Martino ordinis predicatorum et  Nascimbene Adelardi, nunctio officii inquisitionis, testibus vochatis.\n</e0f6916e-bd83-4044-9cc0-90452905cfdc>\n<7d3202c7-b023-4cf0-a0cf-f1a75ca12009>\n\nEodem die decimo octavo.\nDictus frater Guido inquisitor statuit terminum Michaeli  Amidei, massario comunis et hominum terre Plumacii, hinc ad diem dominicam proxime venturam pro primo termino, et usque ad diem iovis sequentem pro secundo termino, et usque ad diem dominicam proxime subsequentem pro tercio termino, perhentorie faciendi omnem deffensionem et excusationem quam facere vult et intendit super excessu facto contra Nascimbenem, nunctium dicti inquisitoris, et alios qui cum eo erant, quando accepta fuit eis soror  Roberga de Plumacio.\nActum Bononie in domo officii inquisitionis, presentibus dictis fratre Francisco ordinis predicatorum et Nascimbene Adelardi nunctio testibus.\n</7d3202c7-b023-4cf0-a0cf-f1a75ca12009>\n<137f941c-68d3-45f0-bdbd-92c299fbc379>\n\nEodem die, loco et testibus.\nMaria, filia quondam Osti de Hostis de terra Sancte Ellene  et uxor Salvetti suprascripti, citata conparuit et iuravit ut supra. Interrogata ut supra, respondit quod cognovit fratrem Hugonem, fratrem Bernardinum de burgo Sancti Felicis, qui erant de numero dictorum apostolorum. Interrogata si cognovit Zachariam de Sancta Agata, respondit non. Interrogata si dictus Zacharias comedit vel bibit seu receptatus fuit in domo sua, respondit non. Interrogata si cognoscit Rolandinum de Ollis de Mutina, respondit non. Interrogata si cognoscit vel cognovit aliquem masculum vel feminam, qui sit de numero apostolorum, respondit non quod sciat. Interrogata de receptatoribus dictorum apostolorum et si cognoscit aliquos receptatores ipsorum, respondit se non cognoscere aliquos. Interrogata dixit quod nunquam duxit aliquam personam ad domum Bone sororis eius causa faciendi eam docere aliquid dicere seu loqui. Interrogata dixit quod nunquam dixit quod fratres predicatores male faciebant eo quod persequebantur fratres apostolos.\n</137f941c-68d3-45f0-bdbd-92c299fbc379>\n<ed3fd729-943b-4a3d-9790-a4db21e32c7c>\n\nEodem die, loco et testibus.\nIohannes de Blanchis de Sancta Ellena citatus conparuit et iuravit ut supra. Interrogatus ut supra, respondit quod cognovit fratrem Hugonem et fratrem Bernardinum de burgo Sancti Felicis; quem fratrem Bernardinum receptavit in domo sua et erunt in festo nativitatis Domini proxime venturo tres anni. Interrogatus si cognovit Zachariam de Sancta Agata, respondit sic. Interrogatus quantum tempus est quod eum vidit, respondit se non bene recordari. Interrogatus si Bernardinum  de Mutina, respondit non. Interrogatus si ivit ad domum Bone et Iohannis de Ostis et si conmendavit cum eis vitam et modum apostolorum, respondit quod nunquam conmendavit ibidem modum nec vitam dictorum apostolorum. Interrogatus si dixit unquam alicui persone quod vellet tenere et servare ritum et vitam dictorum apostolorum, respondit non. Interrogatus de receptatoribus apostolorum, respondit quod Iohannes et Bona de Ostis erant receptatores apostolorum tunc temporis, et alios receptatores non cognoscit.\n\n</ed3fd729-943b-4a3d-9790-a4db21e32c7c>\n<b11cae83-eb10-4c5c-8dfe-b3903f16d571>\n\nDie vigesimo quarto augusti.\nGuillielmus de Bianchissupradictus, qui alias deposuit coram dicto inquisitore, interrogatus si vult meliorare dictum suum et cui Guillielmo dictus inquisitor precepit ad penam et bannum quinqueginta librarum bononinorum quod ipsi inquisitori dicat plenius veritatem; qui Guillielmus respondit et dixit quod ante festum nativitatis Domini proxime ellapsum, in quadragesima sancti Martini, venit in domum suam in terra Sancte Ellene quidam nomine Rolandinus de Mutina. Cui Rolandino idem Guillielmus dedit comedere et bibere, scilicet unum prandium. Qui Guillielmus non cognoscebat dictum Rolandinum tunc temporis set postea cognovit eum quia post predicta fuit ad domum dicti Guillielmi, scilicet quando locutus fuit dictus Rolandinus cum fratre Formentino ordinis servorum Sancte Marie, prout in alio dicto ipsius Guillielmi plenius continetur.\nActum in dicta domo officii inquisitionis, presentibus dictis Francischino de Sancto Martino et Nascimbene Adelardi nunctio testibus.\n</b11cae83-eb10-4c5c-8dfe-b3903f16d571>\n<f34b15c9-aec1-4965-8ecf-1083610658e2>\n\nDie vigesimo septimo augusti.\nGuillielmus de Blanchis predictus constitutus in iuditio coram dicto inquisitore, meliorando et corrigendo dicta sua, que supra deposuit, dixit et confessus fuit quod iam sunt duo anni et plus quod ipse Guillielmus cognovit Rolandinum de Ollis de Mutina, quia idem Rolandinus venit ad domum ipsius Guillielmi dicto tempore et fuit tempore quo fenum colligebatur et locutus fuit cum dicto Guillielmo et dixit ipsi Guillielmo de factis Frederici et de destrutione Ecclesie Romane et alia verba de quibus non bene recordatur ipse Guillielmus; et postea dictus Rolandinus cum aliis tribus de numero dictorum apostolorum a dicto tempore citra fuit in domo dicti Guillielmi et ibi cenaverunt et steterunt de nocte, et illo sero dictus Rolandinus predicavit, presentibus dicto Guillielmo, domina Benvenuta eius uxore, Damiano eius fratre, Iohanne et Bona de Ostis, Vivelda filia dicti Damiani; de aliis non recordatur. Qui Rolandinus tunc predicavit de destrutione Ecclesie Romane et prelatis eiusdem et quod Deus revelaverat predicta Dolcino de Novaria et quod Ecclesia debebat pervenire ad fidem apostolorum de numero eiusdem Rolandini, et alia verba de quibus non recordatur; et eciam dicebat quod Dolcinus de Novaria erat sanctus homo. Item dixit quod dictus Rolandinus alia vice ante festum nativitatis Domini proxime  ellapsum fuit ad domum dicti testis solus et comedit ibidem et stetit secrete ne cognosceretur a personis, quia timebat fratres; et dixit quod frater Franciscus ordinis servorum Sancte Marie dixit ipsi testi quod dictus Rolandinus erat bonus homo. Qui Guilhelmus receptavit dictum Rolandinum et alios qui cum eo erant, sciendo quod ipse Rolandinus erat de septa dictorum apostolorum et fugitivus inquisitorum. Item dixit quod modo sunt forte tres septimane vel circa quod dictus Rolandinus venit ad domum dicti Guillielmi quodam sero et locutus fuit cum dicto Guillielmo et cum Petro Saccho, et postea die sequenti iterato rediit ad domum dicti Guillielmi, quia ipse Guillielmus misit Bonam de Ostis pro dicto Rolandino et tunc frater Formentinus locutus fuit cum dicto Rolandino et dixit ipse Guillielmus quod ipse credebat predicationes et verba sua que dicebat, quia ipsa verba sua ita polita dicebat et proferrebat Rolandinus predictus.\nActum Bononie in domo officii inquisitionis, presentibus fratre Francischino predicto, domino Aegone quondam domini Iacobi de Padua, millite domini potestatis Bononie, Martino de Cento notario et Nascimbene Adelardi, nunctio  officii inquisitionis, testibus vochatis.\nCui Guillielmo dictus inquisitor statuit terminum hinc ad diem dominicam proxime venturam faciendi omnem deffensionem et excusationem quam facere vult super hiis que idem inquisitor habet contra eum et etiam dandi suspectos, si quos dare vult.\n\n</f34b15c9-aec1-4965-8ecf-1083610658e2>\n<525ed687-c204-448b-ba15-1f30b3b76f3b>\n\nEodem die, loco et testibus.\nFrater Vivianus, canonicus plebis Sancte Marie de  Montebellio, in iuditio constitutus coram dicto inquisitore, meliorando et corrigendo dicta sua que supra deposuit, dixit quod a mense aprilis proxime ellapso citra Iohannes, qui moratur in terra Plumacii, ivit ad ecclesiam Sancti Iacobi de Plumacio, ubi moratur dictus dompnus Vivianus, et dixit ipsi dompno Viviano quod Rolandinus de Ollis de Mutina mittebat pro dicto dompno Viviano et quod portaret librum evangeliorum seu bibie. Qui dompnus Vivianus, accepto libro bibie, ivit ad domum Vitalis, fratris dicti Iohannis, et parum stando supervenit Rolandinus predictus et in dicta domo erant predicti Iohannes et Vitale. Postea supervenerunt Sovranus, cui dicitur Lanus, filius quondam Iohannis Ferrariensis. Qui Rolandinus incepit dicere sicud Deus posuerat in paradiso Adam et Evam et qualiter Deus renovavit mundum tempore Enoe per aquam et etiam renovavit mundum tempore Moysy et postea renovavit mundum tempore Christi et modo dicebat renovari per illos apostolos qui sunt de septa sua, et quod ipse Rolandinus iverat spatio unius mensis cum quodam inquisitore hereticorum et steterat cum eo ad modum unius rubaldi. Interrogatus quando dictus Rolandinus dicebat predicta verba, si credebat et sciebat ipse dompnus Vivianus dictum Rolandinum esse de numero dictorum apostolorum et fugitivum ab officio inquisitionis, respondit et dixit quod sic. Interrogatus quare non cepit vel accusavit dictum Rolandinum inquisitori predicto, respondit quod hoc non fecit eo quia dictus Rolandinus erat in domo dicti Vitalis et ne idem Vitale reciperet de hoc dampnum et quia timebat de dicto Lano et etiam quia timebat quod non peccaret si dictus Rolandinus moreretur. Interrogatus si ipse dompnus Vivianus per se vel alium dedit vel promisit aliquid alicui persone adinc ut evaderet  de manibus inquisitoris, respondit quod Bondi Sassolini de Montebellio dixit ipsi dompno Viviano: \"Si vultis evadere de manibus inquisitoris opportet quod expendatis de vestro\". Qui dompnus Vivianus dixit ipsi Bondi: \"Ego debeo recipere a fratre Guidone, camerio plebis de Montebellio, decem octo libras bononinorum, et si dabit eas tibi, fac quicquid vis ad hoc ut eseam de manibus inquisitoris\"; et similia verba dixit dompno Veosio, cum idem dompnus Venosius diceret eidem dompno Viviano quod dominus Gregorius, nepos domini Bononiensis episcopi, volebat aliquid recipere et habere si dictus dompnus Vivianus evaderet; et dixit quod audivit dici, tamen non recordatur a quo audiverit, quod illi de Rastillino, qui morantur in terra Plumacii, sunt receptatores dictorum apostolorum. Interrogatus quid volebat facere Rolandinus predictus de  supradicto libro, respondit quod idem Rolandinus volebat videre  quandam scripturam de evangelio beati Mathey, in qua continetur de destrutione templi et consumatione seculi.\nCui dompno Viviano idem inquisitor statuit terminum et perhentorie hinc ad diem dominicam proxime venturam, per totam diem, faciendi omnem deffensionem et excusationem quam facere vult coram dicto inquisitore, super hiis que idem inquisitor habet contra eum, et etiam dandi suspectos, siquos dare vult, et quod deponi faciat libros suos et decem octo libras, quas habet de sua pecunia suprascriptus frater Guido, camerarius plebis de Montebellio, scilicet penes Bruninum Bianchi Cose, tabollerium inquisitoris predicti.\n </525ed687-c204-448b-ba15-1f30b3b76f3b>\n<6dc37843-77bc-4994-b662-d73f87395127>\nDie penultima augusti.\nDamianus quondam Benvenuti de Blanchis de Sancta Ellena, constitutus in iuditio et presencia dicti fratris Guidonis inquisitoris, volens corrigere et emendare dicta sua, que alias deposuit coram dicto inquisitore, dixit et confessus fuit quod ab uno anno citra obviavit ipse Damianus Rolandino de Ollis de Mutina in via publica, scilicet in burgo Panichalis, et iverunt simul  raciocinando verba comunia usque ad domum Samole et ibi comederunt simul. Interrogatus si cognoscebat tunc temporis ipsum Rolandinum esse de numero dictorum apostolorum, respondit sic. Interrogatus ad quid cognoscebat eum, respondit quod ipse Damianus interrogavit tunc dictum Rolandinum si esset de dictis apostolis; qui Rolandinus ipsi Damiano non negavit predicta. Interrogatus quot vicibus vidit ipse Damianus dictum Rolandinum a dicto tempore citra, respondit quod eum vidit infra tempus carnis plinii et festum nativitatis Domini proxime ellapsum, super pontem Lavinum in via publica et se adinvicem salutarunt. Item dixit quod ipse Damianus in yeme proxime ellapso vidit dictum Rolandino in domo Guillielmi de Blanchis sui fratris et nichil dixit sibi; tamen audivit a dicto Rolandino verba in modum predicando de quibus verbis non recordatur, ut dixit. Interrogatus de presentibus, respondit Bona de Ostis, Iohannes eius frater, Guillielmus predictus et Vivelda, filia ipsius Damiani; de aliis non recordatur. Item dixit quod modo sunt tres anni quod ipse Damianus vidit Zachariam de Sancta Agata in curia domus ipsius Damiani et trituravit ipse Zacharias in area dicti Damiani cum ipso Damiano. Item dixit quod in festo nativitatis Domini proxime ellapso, fuit annus quod ipse Damianus vidit dictum Zachariam in dicta terra Sancte Ellene cum Bernardino de burgo Sancti Felicis, qui erat de numero dictorum apostolorum. Cui Bernardino ipse Damianus dedit in domo sua unum prandium et dixit quod predicti Zacharias et Bernardinus fecerunt dictas festivitates in terra Sancte Ellene. Interrogatus in domibus quorum comederunt, respondit se nescire. Interrogatus si dictus Damianus ab eo tempore citra quo dictus Zacharias fuit dampnatus in inquisitione hereticorum, commendavit dictum Zachariam, dicendo quod dictus Zacharias fuisset bonus homo et quod malum fuerat  condempnare eundem, respondit quod ipse Damianus dixit, postquam ipse Zacharias fuit condempnatus, quod dictus Zacharias fuerat bonus homo, et hec fuerunt in dicta terra Sancte Ellene, presente Dino de Floranis notario, et nullus alius erat ibidem. Interrogatus quare non dixit predicta in alio dicto suo, respondit quia audivit dici quod dictus Rolandinus erat banitus et fugitivus Ecclesie et propter hoc timuit dicere predicta et hoc audivit a Iohanne de Ostis et dixit quod scienter tacuit veritatem et periurus fuit. Interrogatus de bonis et rebus dicti Iohannis et Bone de Ostis, respondit se nichil scire.\nCui Damiano dictus inquisitor statuit terminum hinc ad terciam diem corrigendi et emendandi dictum suum predictum et dicendi plenius veritatem.\nActum in terra Sancte Ellene, sub porticu domus dicti Damiani, presentibus fratre Andrea, priore conventus fratrum servorum Sancte Marie de dicta terra, et fratre Francisco predicto testibus vochatis.\n</6dc37843-77bc-4994-b662-d73f87395127>\n<ca95e9f0-3c4c-481a-9bd8-65ee4a67cc88>\n\nEodem die, loco et testibus.\nVivelda, filia Damiani predicti constituta in presencia dicti fratris Guidonis Parmensis inquisitoris, meliorando dictum suum, quod supra deposuit coram inquisitore predicto, dixit et confessa fuit quod a duobus annis citra vidit Rolandinum de Ollis de Mutina in domo Iohannis et Bone de Ostis, presentibus dictis Iohanne et Bona de Ostis et Bartholomea de Plumacio; et audivit dici in modum predicandi eidem Rolandino quod Ecclesia Romana erat bona et sancta, set pastores eiusdem erant mali, predictis omnibus sedentibus ad pedes ipsius Rolandini. Item dixit quod in yeme proxime ellapso vidit dictum Rolandinum in domo Guillielmi de Blanchis de Sancta Ellena, predicantem et exponentem evangelia, presentibus Guillielmo predicto, Iohanne et Bona de Ostis et ipsa Vivelda et duobus aliis de numero dictorum apostolorum et Damiano, patre dicte Vivelde; tamen ipse Damianus parum stetit ibidem. Item dixit quod a duobus mensibus citra vidit dictum Rolandinum in dicta terra Sancte Ellene, in te\u00e7a dicti Damiani, presentibus dictis Iohanne et Bona de Ostis et ipsa Vivelda et duobus hominibus et quadam muliere de numero dictorum apostolorum et audivit ipsum Rolandinum predicantem et facientem interrogationes, scilicet dicendo quod Deus renovaverat mundum per aquam et per legem Moysi et per Christum et modo debebat renovare mundum et Ecclesiam per ipsos apostolos; de aliis verbis, quibus usus fuerit dictus Rolandinus, dixit se non recordari. Interrogata quid inde credebat, respondit quod credebat eos esse bonos homines, set dubitabat utrum deberet eis credere vel aliis de Ecclesia. Interrogata quare tacuit predicta in alio dicto suo, respondit timore patris et matris. Item dixit quod dictus Rolandinus, dum predicaret in domo dicti Guillielmi, dixit de Fredericho quod debebat esse imperator; de aliis non recordatur.\nCui Vivelde inquisitor predictus statuit terminum hinc ad terciam diem corrigendi et emendandi dictum suum predictum et dicendi plenius veritatem.\n</ca95e9f0-3c4c-481a-9bd8-65ee4a67cc88>\n<7678ee2f-51bb-415d-b580-218f0595b5b1>\n\nDie secundo mensis septembris.\nPetrus quondam Iohannis butrigarii de Plumacio, constitutus in presencia dicti inquisitoris, iuravit mandata sancte Romane Ecclesie et dicti inquisitoris et de veritate dicenda. Interrogatus si fuit presens quando Nascimbene Adelardi, nunctius dicti inquisitoris, presentavit et consignavit Iohanni Gerbini, syndico dicte terre Plumacii, sororem Bergam de Lirano presentandam in fortiam officii inquisitionis, respondit non. Interrogatus si ipse Petrus venit cum dicto syndico et dicta sorore Berga et aliis ad requisitionem dicti syndici, respondit non. Interrogatus quare venit, respondit quod quidam nomine Brunettus de Basinghis, qui fuerat ellectus a dicto syndico, mercede conduxit ipsum Petrum. Interrogatus de nominibus illorum qui abstullerunt eis dictam sororem Bergam, respondit Iohannes et Michael, fratres dicte sororis  Berghe, et Iohannes privignus Controli de Lamane; et dixit quod quidam apparuit a longe a predictis, quem ipse Petrus testis non cognovit, qui videbatur venire in auxilium predictorum, qui abstullerunt dictam sororem Bergam. Interrogatus quare dimiserunt ipsi, qui plures erant, eis auferre paucioribus dictam sororem Bergam, respondit quia predicti intullerunt eis violentiam et isti male armati erant nec potuerunt se deffendere. Interrogatus si aliquis predictorum, qui ducebant dictam sororem Bergam, dixit predictis qui abstullerunt eis ipsam sororem: \"Accipite eam\", respondit quod dictus Nascimbene, videns sibi violentiam inferre, dixit: \"Accipite eam ex quo aliud non possum facere\".\nCui Petro dictus inquisitor statuit terminum hinc ad octo dies proxime faciendi omnem suam deffensionem et excusationem de predictis et pro predictis excessibus.\nActum Bononie in domo officii inquisitionis, presentibus fratre Francisco de Sancto Martino ordinis predicatorum et Martino de Cento notario testibus vochatis.\n</7678ee2f-51bb-415d-b580-218f0595b5b1>\n<00359527-b5b4-4954-9f71-7a93189468d4>\n\nDie decimo octavo Septembris.\nAlbertinus de Ollis de Plumatio, qui pluries citatus et requisitus fuit ex parte dicti inquisitoris, conparuit in iuditio coram dicto inquisitore et abiuravit omnem heresim et iuravit ut supra. Interrogatus si cognoscit vel cognovit et habuit noticiam illorum de septa qui dicuntur apostoli, respondit sic. Interrogatus de quibus ex eis habuit noticiam, respondit quod habuit noticiam Rolandini de Ollis de Mutina, Henrici de Solegnano et Petri Dalpra, Mutinensis diocesis, qui omnes sunt de septa dictorum  apostolorum. Interrogatus quantum tempus est quod habuit noticiam eorum, respondit ab octo mensibus citra. Interrogatus ubi habuit noticiam predictorum, respondit quod semel recepit in domo sua in dicta terra Plumacii Rolandinum predictum et ibi comedit et bibit et aliquantulum dormivit; postea recessit. Item dixit quod dictus Petrus Dalpra venit eciam ad domum ipsius Albertini et comedit et bibit ibidem. Item dixit quod dictus Henricus fuit eciam in domo ipsius Albertini, set non bibit nec comedit in loco predicto. Interrogatus si dictus Rolandinus stabat oculte in domo ipsius Albertini et alibi ubi vidit eum, respondit quod sic. Interrogatus quomodo scit eum stetisse oculte, respondit quia nolebat dictus Rolandinus quod gentes comuniter intrarent ad eum. Item dixit quod vidit Rolandinum predictum in domo Vitalis Controli de Plumatio. Interrogatus qui fuerunt illi qui venerunt ad Rolandinum predictum, dum esset in domo dicti Vitalis, respondit Iohannes et Michael fratres, filii Albertini de Lirano, Mutinensis diocesis, Iohannes frater dicti Vitalis et dompnus Vivianus, monachus plebis Sancte Marie de Montebellio. Interrogatus de verbis quibus usus fuit tunc dictus Rolandinus, respondit quod dicebat de quibusdam novitatibus, de quibus ipse testis non bene recordatur; set dicebat quod Ecclesia, que nunc est, debebat destrui et debebant regnare illi de septa paupertatis illorum qui dicuntur apostoli, quorum capud est Dolcinus de Novaria; qui Dolcinus debet esse capud et pastor illius Ecclesie quando regnabit. Interrogatus de aliis receptatoribus dicti Rolandini, respondit quod cum ipse Rolandinus recederet de domo Vitalis predicti, ivit ad domum Richelde, filie quondam domine Billine et filie olim cuiusdam sacerdotis de Plumatio, et ibi hospitatus fuit, ut credit; et dixit quod ibi venerunt ad eum soror Roberga de Lirano et Hugolina soror eius, Iohannes frater ipsarum et Benvenuta, uxor Iacopini ferrarii de Plumatio, sicud ipse testis vidit et cognovit predictos omnes. Item dixit quod audivit ipse testis a dicto Henricho, quod ipse habebat noticiam Guillielmi de Blanchis et Iohanucii de Sancta Ellena et eciam habebat  noticiam cum aliquibus personis de terra Zapolini, nomina quorum ignorat ipse testis.\nActum Bononie in domo officii inquisitionis, presentibus fratre Francisco de Sancto Martino et fratre Benvenuto Borghisini ordinis fratrum predicatorum testibus vochatis.\nEgo Albertus Carbonis imperiali auctoritate et dicti inquisitoris notarius, predicta omnia publice scripsi, ss.ss.\n</00359527-b5b4-4954-9f71-7a93189468d4>\n<e2a5d5f2-74bc-43cf-b758-900d203dfab1>\n\nDie octavo mensis septembris.\nCum Bartholomea quondam Guillielmine de Plumatio, que morabatur in terra Sancte Ellene, soror Roberga Lambertini de Lirano, Mutinensis diocesis, que consuevit morari in terra Plumacii, Michael eius frater, Albertinus de Ollis de Plumatio,  Iohannes privignus Controli de Lamane de Plumacio, Iohannes et Bona de Ostis de terra Sancte Ellene, Iohannes Bernardini de Vallis de Mongorgio et Iohannes asenarius de Zapolino, alias citati et requisiti fuissent ad domos habitationis eorum et cuiuslibet ipsorum per Beninchasam Martini et Nascimbene Adelardi, nunctios dicti inquisitoris, certis terminis iam ellapsis ut venirent et comparere deberent coram dicto fratre Guidone Parmensi inquisitore, eo quia accusati et chalumpniati erant de crimine hereticorum et predicti omnes et singuli coram dicto inquisitore negleserint comparere. Ideo predictus inquisitor publice coram populo et in publica predicatione monuit predictos omnes et singulos, licet absentes, ut veniant et conpareant coram inquisitore predicto ad standum et parendum mandatis ipsius inquisitoris, dando et assignando eis et cuilibet ipsorum terminos infrascriptos, videlicet die crastina nono septembris pro primo termino, et die veneris undecimo pro secundo, et die sabati proxime subsequenti pr\u00f2 tercio termino perhentorie; alioquin dictus inquisitor procedet contra eos et quenlibet ipsorum, eorum absentia non obstante, prout de iure fuerit procedendum.\nActa fuerunt hec in publica predicatione ad locum fratrum servorum Sancte Marie Bononie in burgo Sancti Petronii, presentibus fratribus Petro de Tuderto, priore provinciali dictorum fratrum, et fratre Andrea, priore dictorum fratrum servorum de Sancta Ellena, fratre Francisco de Sancto Martino ordinis predicatorum, domino Bartholomeo Venture, Ventura eius filio, Guidone Bontalenti notario et aliis multis testibus.\n</e2a5d5f2-74bc-43cf-b758-900d203dfab1>\n<1a883d17-47e1-4af5-82e6-2b9558e79438>\n\nDie tercio decimo septembris.\nCum dictus frater Guido Parmensis inquisitor publice et in publica predicatione denunctiaverit et monuerit ad certos terminos perhentorie iam ellapsos, predictos Bartholomeam, sororem Robergam, Michaelem, Albertinum, Iohannem, Iohannem et Bonam de Ostis et Iohannem asenarium, ut patet in citatione supra proxime scripta, qui omnes et singuli coram ipso inquisitore  negleserunt conparere. Ideo dictus inquisitor dixit et denunctiavit in publica predicatione coram populo quod predicti hinc ad diem dominicam proxime venturam faciant coram eo omnem eorum deffensionem et excusationem, si quam facere volunt et intendunt, coram inquisitore predicto, et dent ei in scriptis omnes et singulas personas, siquas habent, certa suspicione suspectas et causas suspitionis seu capitales inimicos, qui in eorum hodium vel malivolentiam deierarent; quia inquisitor predictus intendit et vult inquirere et procedere contra eos, prout de iure fuerit procedendum.\nActa fuerunt hec Bononie in ecclesia Sancti Dominici in publica predicatione, presentibus fratre Francisco de Sancto Martino ordinis predicatorum, ser Martino de Cento, Guidone  Bontalenti notariis, Beninchasa Martini et Nascimbene Adelardi nunctiis dicti inquisitoris et pluribus aliis testibus.\n</1a883d17-47e1-4af5-82e6-2b9558e79438>\n<92c26a5c-566c-452b-ba4b-39d29bb9602a>\n\nDie vigesimo primo Septembris\nSoror  Roberga, Bartholomea, Michael, Iohannes, Iohannes et Bona de Ostis et Iohannes asenarius de Zapolino, omnes  predicti citati et requisiti fuerunt in publica predicatione per fratrem Guidonem Parmensem inquisitorem predictum, quod hinc ad octo dies proxime et perhentorie compareant coram ipso inquisitore ad sententiam audiendam; alias idem inquisitor, dicto termino ellapso, pronunctiabit sententiam contra eos, ipsorum absentia non obstante.\nActum Bononie in ecclesia Sancti Dominici, in publica  predicatione, presentibus dicto fratre Francisco de Sancto Martino, fratre Nicholao de Pritonibus ordinis fratrum Beate Marie, Martino de Cento notario, Nascimbene Adelardi et multis aliis testibus vochatis.\n</92c26a5c-566c-452b-ba4b-39d29bb9602a>\n<787e1a97-f7d2-4294-b61c-c6333ca93630>\n\nDie duodecimo mensis octobris.\nDominus magistei Iacobus de Mantighellis doctor in arte fisice, citatus conparuit in iuditio coram dicto fratre Guidone Parmensi inquisitore et iuravit mandata sancte Romane Ecclesie et dicti inquisitoris et de veritate dicenda. Interrogatus si cognoscit vel cognovit aliquem hereticum vel hereticam, credentem, fautorem vel receptatorem hereticorum, respondit et dixit quod non cognoscit nec cognovit aliquem hereticum vel hereticam nec receptatorem eorum; tamen dixit quod bene receptavit aliquos de illis qui apostoli nominantur, scilicet Dolcinum de Novaria, iam sunt quatuor anni et plus; Zachariam de Sancta Agata, tempore predicto, Longinum et Albertinum de Tridento, iam sunt duo anni vel circa et alios, de nominibus quorum non recordatur, credens ipsos omnes esse bonos homines et catholicos et amicos Dei propter bona verba que audiebat ab eis. Item dixit quod modo sunt decem octo menses vel circa quod quatuor de dictis apostolis quodam sero venerunt ad domum suam et ibi hospitati fuerunt; de nominibus quorum non recordatur, set possibile est quod inter illos fuit Rolandinus de Ollis de Mutina; et tunc idem magister Iacobus doluit quod predicti venerant ad domum suam et dixit eis quod ipsi nec eorum consimilles ibi amplius non redirent et proposuit ipse magister Iacobus nunquam eos recipere, nec eos postea receptavit nisi Rolandinum predictum. Qui Rolandinus, tempore quo papa Bonifacius captus fuit, venit ad domum dicti magistri Iacobi hora prandii et comedit ibi in prandio quia idem magister, quasi ex verecundia quadam, nescivit ei dare comiatum. Interrogatus si ipse magister Iacobus sciebat quod predicti irent asconsos propter metum inquisitorum, respondit et dixit quod sic; tamen dicebat eis: \"Quare itis asconsi, ex quo estis adeo boni homines, ut dicitis, et quare timetis?\"; et ipsi respondebant: \"Nos non timemus quia boni non simus et quia bonam et veram fidem non habeamus, set timemus quia aliqui secundum modum nostrum vadunt per mundum; qui sunt mali homines secundum veritatem et inquisitores credunt nos esse de illis malis\". Qui magister Iacobus, ut dixit, contullit de predictis cum fratribus Homobono et Albergipto de Bononia ordinis predicatorum, et accepit ab eis penitenciam de predictis et aliis suis peccatis. Qui fratres absolverunt ipsum magistrum Iacobum; de quibus omnibus et singulis suprascriptis non credebat nec credit teneri apud Deum, quia fecit bona fide et intentione et amore Dei et intuitu pietatis.\nActum Bononie in domo officii inquisitionis, presentibus fratre lordano Bononiensi ordinis predicatorum et Nascimbene Adelardi, nunctio officii inquisitionis, testibus.\nDictus inquisitor absolvit dictum magistrum Iacobum a vinculo excomunicationis, quam incurrisset occasione excessuum predictorum, secundum formam officii inquisitionis.\n</787e1a97-f7d2-4294-b61c-c6333ca93630>\n</2129dee4-2fe3-4239-9b34-ba70bbfc324f>\n<4d4f2b30-0107-4786-8fd0-595c8c64b966>\n<8020df5c-7be8-4621-a96f-f62eb9ed6f9e>\n\nDie decimo nono octobris.\nDompnus Benedictus, canonicus plebis Sancte Marie de Montebellio, qui moratur in terra Plumacii, citatus conparuit in iuditio coram dicto fratre Guidone inquisitore et iuravit mandata sancte Romane Ecclesie et dicti inquisitoris et de veritate dicenda. Interrogatus si cognovit sororem Bergam Lambertini de Lirano, Mutinensis diocesis, que morabatur in terra Plumacii, respondit sic. Interrogatus quantum tempus est quod eam cognovit, respondit iam sunt septem anni vel circa et dixit quod a dicto tempore citra dicta Berga morabatur publice et receptata fuit in dicta terra Plumacii, scilicet aliquando in castro dicte terre Plumacii, aliquando extra dictum castrum, set tempore, quo capta fuit per nunctium dicti inquisitoris, habitabat in dicto castro, in domo devotorum et ita publicum et notorium est in dicta terra Plumacii. Interrogatus si fuit eidem dompno Benedicto  presentata, consignata et deposita per nunctium dicti inquisitoris cassa ferata, que reperta fuit in domo in qua habitabat dicta Berga, et si dicta cassa erat firmata cum clavi, respondit ad predicta omnia et singula quod sic. Interrogatus si dicta cassa apperta fuit per eum vel alium de sua consciencia et consensu, respondit quod venit ad eum domina Bartholomea, uxor olim Iordani de  Bochadeferris, et dixit quod volebat apperire dictam cassam et accipere inghestarias  que erant in dicta cassa et dictam cassam apperuit dicta domina, ipso dompno Benedicto presente et consentiente. Interrogatus si vocavit aliquos ipse dompnus Benedictus ut viderent res que erant in dicta cassa, respondit non.\nActum Bononie in domo officii inquisitionis, presentibus fratre Symone de Galiottis Regino ordinis predicatorum et Nascimbene Adelardi nunctio officii inquisitionis testibus.\n</8020df5c-7be8-4621-a96f-f62eb9ed6f9e>\n<7431abb9-f47f-4696-8eb8-c4af784995bd>\n\nEodem die, loco et testibus.\nDompnus Vandus, canonicus plebis Sancte Marie de Montebellio, rector ecclesie Sancti Iacobi de Plumatio, citatus conparuit in presencia et iuditio dicti fratris Guidonis inquisitoris et iuravit ut supra. Interrogatus ut supra, respondit et dixit in omnibus et per omnia ut supra, excepto quod dixit quod cognovit dictam Bergam iam sunt tres anni vel circa.\nDictus inquisitor statuit terminum dictis dompno Benedicto et dompno Vando hinc ad terciam diem ut dent et prestent cautionem coram dicto inquisitore de viginti quinque libris bononinorum vel faciant depositum de dicta quantitate, sub pena excomunicationis et aliis penis, arbitrio dicti inquisitoris aufferrendis.\n</7431abb9-f47f-4696-8eb8-c4af784995bd>\n<8a7e3ecd-54fe-43ef-8af6-367f3c4220ea>\n\nDie dominico quinto decimo novembris.\nCum Iohannes et Bona de Ostis de Sancta Ellena, Bartholomea quondam Guillielmine de Plumatio, que morabatur in terra Sancte Ellene, Roberga et Michael fratres, filii quondam Lambertini de Lirano, qui morabantur in terra Plumacii, et Iohannes asenarius de Zapolino callumpniati fuerint et accusati dicto fratri Guidoni inquisitori et citati et requisiti pluries per Nascimbenem Adelardi, nunctium dicti inquisitoris, et etiam per ipsum inquisitorem in publica predicatione moniti et citati et mandatis Ecclesie et dicti inquisitoris parere contempserint; id circo dictus inquisitor, auctoritate domini pape, qua fungitur in hac parte, cum candelis extinctis et campanis pulsatis, predictos excomunicavit et  excomunicatos publice demmctiavit tanquam credentes et fautores hereticorum ac deffensores heretice pravitatis.\nActum Bononie in ecclesia Sancti Dominici in publica  predicatione, presentibus fratre Francisco de Sancto Martino ordinis  predicatorum, Martino de Cento, Guidone de Queriis notariis, Albertino de Mediolano, familiari dicti inquisitoris, et aliis pluribus testibus vochatis.\nEgo Albertus Carbonis notarius predictus publice scripsi, ss.\n</8a7e3ecd-54fe-43ef-8af6-367f3c4220ea>\n<2af023b0-9811-4544-ac7d-2bb0cc263111>\n\nAnno Domini millesimo trecentesimo quarto, indictione secunda, die vigesimo maii\nDominus dompnus Bondi, qui se dicit subdiacunum et canonicum in ecclesia Sancte Marie Maioris de Bononia, iuravit  precepta sancte Romane Ecclesie et dicti domini inquisitoris et dicere veritatem de hiis que interrogatus fuerit, tam de vivis quam de mortuis, qui essent vel dicerentur heretici. Interrogatus si cognoscit vel cognovit aliquem vivum vel mortuum, hereticum vel  hereticam et specialiter Zachariam de Sancta Agatha, condempnatum de crimine heresis, et ei dedit hospitalitatem, cibum vel potum ipsi Zacharie ab eo tempore citra quo fuit cruce signatus vel quo morabatur in hospitale Sancti Stephani, respondit quod non.\nCui dictus dominus inquisitor precepit quod hodie per totam diem meliorare debeat dictum suum et cras ante terciam se debeat coram eo personaliter presentare.\n</2af023b0-9811-4544-ac7d-2bb0cc263111>\n<600166e8-d3ed-4027-a938-eeccf9f43c31>\n\nEodem die\nDominus donpre Pax, rector ecclesie Sancti Benedicti burgi Gallerie et canonicus in ecclesia Sancte Marie Maioris, iuravit ut supra. Interrogatus si cognovit vel cognoscit aliquem vivum vel mortuum, hereticum vel hereticam vel eis aut alicui eorum a quinque annis citra dedit hospitalitatem, cibum vel potum et specialiter quendam nomine Zachariam de Sancta Agatha, respondit quod non cognoscit nec cognovit aliquem hereticum nisi dictum Zachariam, quem vidit ad mensam in domo Sancte Marie Maioris, a tribus annis citra duabus vicibus, ut recordatur, comedentem cum familia canonicorum dicte ecclesie; et dicit quod dicta comestio ei data fuit in presentia domini Bondi, domini Ubaldini et domini Tranchedi, canonicorum dicte ecclesie Sancte Marie, nec sit quis istorum canonicorum eum invitaverit. Et dicit quod dicti tres canonici erant presentes quando dictus Zacharias comedebat in dicta domo cum familia eorum ad ignem.\n</600166e8-d3ed-4027-a938-eeccf9f43c31>\n<c1d7139f-c972-4750-9c7a-f3f69b83e56b>\n\nEodem die.\nDominus Ubaldinus, canonicus Sancte Marie Maioris, iuravit precepta ut supra. Interrogatus si sit vel cognoscit aliquem vivum vel mortuum, hereticum vel hereticam vel alicui eorum a quinque annis citra dedit cibum vel potum, auxilium, consilium vel favorem, respondit quod non. Dicit tamen quod quidam nomine Zacharias de Sancta Agatha, quem non credebat esse hereticum, forsan sunt tres anni, vidit duabus vicibus vel una, ut sibi videtur, eum comedere et bibere in domo ecclesie Sancte Marie Maioris; et dicit quod non invitavit eum nec dedit ei cibum vel potum nec sit aliquem qui eum invitaverit vel dederit cibum aut potum. Interrogatus si unquam recepit hospitalitatem in dicta domo, respondit non quod audiverit vel sciverit.\n</c1d7139f-c972-4750-9c7a-f3f69b83e56b>\n<e4677bf5-923c-42a0-94a2-7ef830ad69cb>\n\nDie penultimo maii.\nItem interrogatus qui erant presentes quando dictus Zacharias in domo ecclesie Sancte Marie Maioris et si aliqui ex  canonicis dicte ecclesie erant presentes, respondit quod nullus. Item si audivit a dicto Zacharia aliquid loqui vel dicere de revelationibus Dul\u00e7ini, respondit quod non. Item si cognoscit vel vidit uti in dicta ecclesia Sancte Marie et domibus eius aliquem de septa apostolorum, respondit quod non.\nCui precepit quod die lune primo iuni ante terciam personaliter coram eo cum securitate quantitatis quinquegimta librarum.\nItem statuit ei terminum hinc ad diem secundum iunii ad omnem suam excusationem faciendam.\n</e4677bf5-923c-42a0-94a2-7ef830ad69cb>\n<02f7234b-dce0-49d6-ab31-ac31a2117aca>\n\nDie decimo nono maii.\nDominus Nicholaus condam domini Anthonii de Migarano capelle Sancti Iohannis in Monte, iuravit precepta sancte Romane Ecclesie, domini fratris Guidonis Parmensis, inquisitoris heretice pravitatis in civitate Bononie, et dicere veritatem. Interrogatus si cognovit aliquem vivum vel mortuum, hereticum vel hereticam, qui a duobus annis citra habuerit familiaritatem cum aliquo eorum et specialiter cum Zacharia de Sancta Agatha vel si sit aliquem alium qui cum talibus habuisset familiaritatem vel aliquibus talibus dedisset auxilium, consilium vel favorem, respondit quod non, nisi quod a dicto tempore citra semel, ut sibi videtur, et tunc dicto Zacharie dedit cibum et potum. Interrogatus quantum tempus est quod usus fuit dictus Zacharias in domo sua antequam sententia mortis lata fuerit contra eum, respondit quod non recordatur de tempore. Item de quo tempore dedit cibum et potum ipsi Zacharie, respondit quod fuit in hyeme. Item si sit aliquem qui ipsi Zacharie dederit a dicto tempore citra hospicium, cibum aut potum, respondit quod non, nisi quod quandoque vidit ipsum Zachariam esse in domo cognatorum suorum, scilicet maii. Item si dedit ei cibum aut potum ab eo tempore citra quo stetit in hospitale Sancti Stephani et fuit cruce signatus et separavit  se a dicto hospitale, respondit sic, semel, ut supra dixit.\n </02f7234b-dce0-49d6-ab31-ac31a2117aca>\n<b59ef9c0-db9b-4739-a312-8e4277f4a760>\n\nDie vigesimo maii.\nDominus Thomax, rector hospitalis Sancti Stephani, iuravit ut supra. Interrogatus si sit vel cognoscit vel cognovit aliquem vivum vel mortuum, hereticum vel hereticam, vel eis aut alicui eorum dedit hospitalitatem, cibum vel potum, auxilium, consilium vel favorem et specialiter Zacharie de Sancta Agatha, condempnato de crimine heresis respondit quod nullum cognovit, iam sunt quinque anni, nec cognoscit quem credidisset seu crederet esse hereticum. Dicit tamen quod cognovit dictum Zachariam et tempore quo fuit cruce signatus stetit in hospitale suo et serviebat infirmis. Deinde, forsam transactis duobus mensibus, recessit vagabundus per mundum. Tamen dicit quod venit ad eum in anno indulgencie in habitu layco cum uno stoccho, eo exi stente in rure apud Pu\u00e7icalvuli, et dixit quod ille Zacharias veniebat a multis indulgentiis et tunc volebat ire Romam. Item dicit dictus dominus Thomax quod, cum audivit ab eo quod ire volebat Romam, pepigit cum eo quod pro anima patris ipsius domini Thomaxii deberet visitare limina beatorum appostolorum Petri et Pauli et indulgentiam aquirere pro anima dicti sui patris. Et dicit quod pro dicta indulgencia aquirendi, dedit ei quadraginta sex solidos bononinorum, quos secum portavit, et unum corbum fabe causa dandi sive mitendi matri ipsius Zacharie, que erat in terra Crevachorii. Item dicit quod, eo existente infirmo et gravato infirmitate ita quod neminem cognoscebat, dicit, ut audivit dici ab uxore eius, quod ipse Zacharias de mense octubris venit ad hospitalem suum et ibi recepit per unam diem et unam noctem hospitalitatem, cibum et potum a quodam suo converso, qui mortuus est et vocabatur Franciscus. Deinde dum vellet discedere ab hospitale, venit ad eum et salutavit eum, ut dixit uxor eius; non tamen ipse dominus Thomax recordatur de hoc quia gravatus erat infirmitate ita quod non cognovit eum.\n</b59ef9c0-db9b-4739-a312-8e4277f4a760>\n<177c266c-8304-44a7-84b4-1fb16c0e14a2>\n\nDie penultimo maii.\nDomina Placidia, uxor quondam domini Bone de  Racorgiptis de capella Sancti Stephani, citata coram dicto inquisitore, iuravit precepta sancte Romane Ecclesie et dicti inquisitoris et veritatem dicere, tam de vivis quam de mortuis qui dicuntur heretici. Interrogata si cognovit vel familiaritatem habuit unquam cum aliquo vel aliqua heretico vel heretica, vivo vel mortuo, respondit quod non. Interrogata si cognovit aliquem vel aliquam, vivum vel mortuum, condempnatum de crimine heresis a quatuor annis citra, respondit quod a dicto tempore citra vidit quendam nomine Zachariam de Sancta Agatha in domo sua, forsitan per unum mensem antequam modo noverit captum fuisset, stare in domo sua, nec comedit nec bibit et tunc temporis erat gravata febre continua ipsa testis. Interrogata si audivit eum predicantem et dicentem quod Fredericus de Sicilia debebat esse imperator vel quod ordo appostolorum debebat multiplicare vel quod ista Ecclesia debebat cessare et Antichristus modo debebat venire, respondit quod nichil de predictis audivit ab eo, nisi de Frederico qui debebat esse imperator et Antichristus debebat venire. Item si unquam audivit dici quod ordo appostolorum et eius septa esset reprobata, respondit quod non. Interrogata si, postquam fuit cruce signatus dictus Zacharias, dicta testis vidit dictum Zachariam in aliqua domo vel aliquem ei loquentem vel audivit dici quod ipse Zacharias habitaret in aliquo loco, respondit et dixit quod non, nisi quod audivit dici ab eo quod ipse habitavit tunc in domibus hospitalis et etiam semel habitavit cum domina Iohanna, eius filia, et hec fuerunt parum antequam condempnatus fuisset ad mortem. Acta sunt hec Bononie in ecclesia fratrum predicatorum, presentibus fratre Symone Regino et fratre Dominico Goxio dicti ordinis predicatorum testibus.\n</177c266c-8304-44a7-84b4-1fb16c0e14a2>\n<94f4a92f-c09c-4582-a104-c2066961b542>\n\nEodem die.\nDomina Iohanna, filia condam domini Bone de Racorgiptis et uxor Nicholay de dicta capella Sancti Stephani, iuravit ut supra. Interrogata si cognovit vel cognoscit aliquem vel aliquam, vivum vel mortuum, aut mortuum condempnatum aut credentem de crimine heresis vel qui eis aut alicui eorum dederit auxilium, consilium vel favorem aut receptaverit aliquem de similibus in domo sua vel sit aliquem receptasse aut necessaria dedisse vel prestitisse, respondit et dixit quod vidit et dedit comestionem cuidam nomine Zacharias de Sancta Agatha semel in domo habitationis sue, parum ante tempus quo captus fuisset quando  condempnatus fuit ad mortem.\nActa sunt hec Bononie, in ecclesia Sancti Dominici, presentibus fratribus Symone de Regio et Dominico Goxio ordinis predicatorum testibus.\n</94f4a92f-c09c-4582-a104-c2066961b542>\n<8abad6ec-7527-4e06-987b-20cb71790a2b>\n\nEodem die\nDominus donpre Pax, rector ecclesie Sancti Benedicti, filius domini Petroboni de Batagluciis, qui alias iuravit, testis coram dicto domino inquisitore citatus, interrogatus si audivit ab aliquo loqui vel dici de Frederico de Sicilia vel de Ecclesia aut de septa appostolorum, respondit quod audivit dici a Zacharia de Sancta Agatha, forsitan a duobus annis citra, quod Fredericus de Sicilia debebat esse imperator et debebat clericos destruere et ista nostra Ecclesia decrescere; et ista verba dicebat quando comedebat ad mensam, in domo Sancte Marie Maioris. Interrogatus qui erant tunc presentes quando dixit dicta verba, respondit ipse testis et familia canonicorum dicte ecclesie, qui modo non sunt in ecclesia, et dominus Tranchedus, dominus Ubaldinus et dominus Bondi, canonici dicte ecclesie.\nCui domino donpre Paci precepit dominus vicharius inquisitoris quod die lune primo iuni ante terciam presentet se coram dicto domino inquisitore et securitatem prestet quantitatis  quinquegimta librarum bononinorum. Et statuit ei terminum hinc ad diem secundam iuni ad faciendum omnem suam excusationem.\n</8abad6ec-7527-4e06-987b-20cb71790a2b>\n<8ed288fa-8bd5-4852-9339-20acaaf20f9f>\n\nEodem die.\nDominus donpre Tancredus de Muxello, canonicus Sancte Marie Maioris, testis in iudicio cytatus coram dicto domino inquisitore, iuravit precepta sancte Romane Ecclesie et dicti domini inquisitoris et de veritate dicenda. Interrogatus si cognovit vel cognoscit aliquem vivum vel mortuum, masculum vel feminam, hereticum aut infamatum de crimine heresis vel si alicui eorum dedit auxilium, consilium vel favorem aut sit aliquem eis aut alicui eorum dedisse auxilium, consilium vel favorem vel aliquem de septa eorum qui dicuntur appostoli, respondit quod ab octo annis citra usque ad tempus duorum annorum nunc proxime ellapsorum nullus te, eo sciente, qui fuerit hereticus aut de septa apostolorum fuit in ecclesia vel domibus ecclesie Sancte Marie Maioris vel alibi, quod sciret. Dicit tamen quod modo sunt duo anni quod quidam nomine Zacharias de septa dictorum apostolorum, ut credit, venit de die, tempore yhemali, cum uno ense et uno capello sub porticu domorum dicte ecclesie et canonice et ibi recepit comestionem iuxta ignem. Interrogatus quis ei prebuit dictam comestionem, respondit quod nescit, sed familiares canonicorum fuerunt. Interrogatus si ante cognoscebat dictum Zachariam, respondit quod sic. Item interrogatus si sciebat eum esse appostolum ante dictam comestionem, respondit quod sic et quia sciebat eum esse apostulum et sciebat septam apostolorum esse reprobatam, doluit multum quod vidit eum ibi comedere. Item interrogatus si audivit dici a dicto Zacharia aliquid de aliquibus revelationibus ei dictis et datis a Dolgino de Novaria, respondit quod nichil audivit dici a dicto Zacharia de hiis sed audivit dici a quodam nomine Berardus de appostolis quedam, que ignorat, de Apochalipsi et de scripturis divinis et ignorat quantum tempus est.\nCui precepit dictus inquisitor quod die lune primo iunii ante terciam conpareat coram eo ad penam viginti quinque librarum bononinorum cum satisdatione quantitatis quinquegimta librarum bononinorum et quod meliorare debeat dictum suum usque cras per totam diem.\nItem statuit ei terminum hinc ad diem secundam iunii ad faciendum omnem suam excusationem.\n</8ed288fa-8bd5-4852-9339-20acaaf20f9f>\n<799de31d-374b-442d-8001-aa9b780c00df>\n\nEodem die.\nDominus Bondi, qui se dicit subdiaconum et canonicum ecclesie Sancte Marie Maioris, qui alias citatus fuit et in iudicio coram dicto inquisitore conparuit; interrogatus si cognovit vel cognoscit aliquem vivum vel mortuum hereticum vel hereticam aut infamatum de crimine heresis  vel aliquem de septa eorum qui dicuntur appostoli vel eis aut alicui eorum dedit auxilium, consilium vel favorem vel sit aliquem qui ei dederit consilium, auxilium vel favorem aut comestionem vel hospicium, respondit quod non; dicit tamen quod...\n</799de31d-374b-442d-8001-aa9b780c00df>\n<1967c805-e5ff-42f8-846c-e2eaa4400e99>\n\nEodem die  .\nDictus dominus inquisitor precepit ei quod die lune primo iunii melioret dictum suum eumque per manum publicam ipsi fratri presentet, in quo contineatur quis vidit Zachariam de Sancta Agatha comedere in domibus ecclesie Sancte Marie Maioris.\nEgo Guido Bontalenti, imperiali autoritate et dicti domini inquisitoris notarius, predicta scripsi et publicavi.\n</1967c805-e5ff-42f8-846c-e2eaa4400e99>\n<add0662d-1892-4b37-acdc-ece7481a9ce9>\n\nDie kalendarum iunii.\nDominus Bondiucius condam Salvetti, canonicus Sancte Marie Maioris, iuravit precepta sancte Romane Ecclesie et dicti domini inquisitoris; qui cytatus in iudicio conparuit. Interrogatus si scit vel cognoscit aut cognovit aliquem vivum vel mortuum, hereticum vel hereticam vel de septa appostolorum, que reprobata est, vel eis aut alicui eorum dedit auxilium, consilium vel favorem aut hospicium vel comestionem vel sit aliquem qui eis talibus aut alicui eorum dederit auxilium, consilium vel favorem vel similia, respondit quod non, et quod iam sunt septem anni quod nullum de dicta septa cognovit; et dicit quod non utitur continue in domibus ecclesie Sancte Marie Maioris et quandoque vachat a residentia dicte ecclesie per octo menses quia vagabundus clericus est. Interrogatus si cognovit Zachariam de Sancta Agatha de dicta septa, respondit quod non, nec recordatur quod eum viderit unquam ut eum cognosceret nisi ad arengheriam; et dicit quod nunquam eum vidit in domibus eccbsie Sancte Marie Maioris comedere, bibere vel stare quia non cognoscebat eum.\nCui dedit terminum usque ad diem crastinum ad meliorandum dictum suum.  \n\n</add0662d-1892-4b37-acdc-ece7481a9ce9>\n<5be9ee46-66b6-43b7-8675-3954b542706c>\n\nEodem die.\nDominus Bondi quondam Biondi, canonicus Sancte Marie Maioris, cui constitutus fuit terminus ad meliorandum dictum suum, dicit quod a tribus annis citra non vidit Zachariam de Sancta Agatha, set ante tempus trium annorum vidit dictum Zachariam pluries venire in ecclesia et domibus dicte ecclesie et quandoque recepit cibum et potum in dictis domibus ante dictum tempus trium annorum.\n</5be9ee46-66b6-43b7-8675-3954b542706c>\n<5dd349a8-a832-4eea-a67c-ac9745c4a612>\n\nEodem die.\nPredcti domini Bondi, Pax et Ubaldinus, canonici ecclesie Sancte Marie Maioris, eorum nomine et vice et nomine domini Tranchedi, canonici dicte ecclesie, dederunt dicto domino inquisitori et dixerunt habere suspectos in dictis et denuntiationibus factis de eis: dominum donpre Gerardum, presbiterum ecclesie Sancti Andree de Ansaldis, dominam...  sororem suam germanam, dominum Petrum Pigeninum de Anelata et filios. Causa suspicionis est quia, dum ipse domnus Gerardus esset presbiter dicte ecclesie pro dictis canonicis, quia non bene se habebat cum canonicis, expulerunt eum de ecclesia et dictus dominus Petrus et filii favorabant ei in hodium dictorum canonicorum et habent eos pro inimicis capitalibus.\nEgo Guido Bontalenti, imperiali autoritate et dicti domini inquisitoris notarius, predicta scripsi et publicavi.\n</5dd349a8-a832-4eea-a67c-ac9745c4a612>\n<1d606722-4483-4c99-9dd0-5aaeb3b0200a>\n\nDie quinto iunii.\nDominus presbiter Corvolus condam Gualbertucii, olim clericus ecclesie Sancti Sysmondi de Mongolo, Bononiensis  diocesis, in presentia fratris Pinamontis Bononiensis ordinis  predicatorum, vicarii dicti fratris Guidonis inquisitoris, in iudicio constitutus iuravit mandata sancte Romane Ecclesie et dicti inquisitoris et vicarii et de mera veritate dicenda. Interrogatus si olim presbiter Bonagratia, rector ecclesie Sancti Petri de  MonQorQo, fecit testamentum, respondit quod audivit dici quod idem presbiter Bonagratia fecerat testamentum et constituerat dictum presbiterum Corvolum eius comissarium in dicto testamento; tamen ipse presbiter Corvolus renuntiavit comissionem  predictam nec se intromisit de ea. Interrogatus si aliquid scit vel audivit quod dictus presbiter Bonagratia reliquerit in dicto suo testamento aliquid cuidam fratri Gerardo Segarello de Parma, respondit quod audivit dici quod ipse presbiter Bonagratia reliquid in dicto suo testamento dicto fratri Gerardo Segarello unum suum tabarrum. Interrogatus si unquam vidit vel sit quis notarius scripsit ipsum testamentum, seu scit ubi sit dictum testamentum vel quid contineatur in eo, respondit ad omnia predicta se nichil scire nisi auditu, ut supra dixit. Interrogatus si scit vel cognoscit aliquam personam que receptaverit aliquem de predictis qui vocantur fratres apostoli ab eo tempore citra quo ipse presbiter Corvolo fuit per fratrem Guidonem Vicentinum condempnatus, respondit se nichil scire.\nCui presbitero Corvolo dictus vicharius statuit terminum hodie et cras per totam diem corigendi et emendandi dictum suum predictum.\nActum Bononie in ecclesia Sancti Dominici, presentibus fratribus Dominico sacrista et Egidio converso et Nascinbene Adelardi nuntio inquisitoris testibus vocatis.\n</1d606722-4483-4c99-9dd0-5aaeb3b0200a>\n<f4f86954-2679-45bb-b3f3-9d762008abbc>\n\nEodem die.\nDominus vicharius predictus ex speciali comissione, sibi facta per dictum inquisitorem ex instrumento Alberti Carbonis notarii, libere et plenarie restituit presbiterum Corvolum, suprascriptis ibidem presentibus, ad officia omnia et singula dicenda et ministranda ecclesiastica sacramenta, tam in predicta ecclesia Sancti Sysmondi quam etiam in qualibet alia ecclesia, loco et terra, sententia lata contra ipsum presbiterum per fratrem Guidonem Vicentinum olim inquisitorem, scripta manu dicti Alberti notarii, ullatenus non obstante.\nActum Bononie in dicta ecclesia Sancti Dominici, presentibus dompno Gerardo, capelano ecclesie Sancti Ysaye, fratre Francisco Bononiensi converso et Nascinbene Adelardi, nuntio officii inquisitionis, testibus vocatis.\nEgo Guido Bontalenti, imperiali autoritate et dicti officii notarius, predicta scripsi.\n</f4f86954-2679-45bb-b3f3-9d762008abbc>\n<f2df0f06-2015-4c0b-9230-f57dcf1bc2b4>\n\nDie sexto iunii.\nReverendus vir frater Guido Parmensis, inquisitor heretice pravitatis in provincia Lombardie inferioiis, a sede appostolica deputatus, absolvit ad cautelam a vinculo excomunicationis, si quam incurrisset, dominum Bondi Belondi, dominum Pacem domini Petroboni de Batagluciis, dominum Tranchedum Rogerii, dominum Ubaldinum Bramii et Bondi Salvitti, omnes canonicos ecclesie Sancte Mane Maioris et dictum dominum Ubaldinum, procuratorem procuratorio nomine recipienti pro domino  Tranchedo, canonico dicte ecclesie, ex eo quod dicitur predictos seu aliquem ex eis recepisse Zachariam de Sancta Agatha, condempnatum pro crimine heretice pravitatis, restituentes eos ad officia et ecclesiastica sacramenta omni iure, modo, forma et causa quibus melius fieri et valere potest.\nActa fuerunt predicta Bononie in capitulo maiori ecclesie Sancti Dominici, presentibus Nascinbene Adelardi et Benincasa Martini, nuntiis officii inquisitionis, testibus vocatis.\n</f2df0f06-2015-4c0b-9230-f57dcf1bc2b4>\n<53228472-25d9-4e01-b65d-4a3752ccc6ef>\n\nEodem die, loco et testibus .\nDominus frater Guido inquisitor predictus fecit, constituit et ordinavit fratrem Pinamontem Bononiensem ordinis predicatorum ibidem presentem, suum et dicti officii inquisitionis  vicharium specialem et cetera, secundum formam officii inquisitionis, volens et mandans quod idem vicharius possit et debeat restituere presbiterum Corvolinum sive Corvolum, capelanum ecclesie Sancti Sysmondi de Mongorgo, ad officia omnia et singula dicenda et ecclesiastica sacramenta ministranda, tam in predicta ecclesia Sancti Sysmondi quam etiam in qualibet alia ecclesia, loco seu terra, sententia lata contra eum per fratrem Guidonem Vicentinum olim inquisitorem, scripta manu mey notarii, ullatenus non obstante.\n</53228472-25d9-4e01-b65d-4a3752ccc6ef>\n<67c5eaa0-a8ad-4100-ac3a-19a81034592e>\n\nEodem die\nBlaxius condam Iohannis de Mongorgo, Bononiensis diocesis, constitutus in iudicio coram fratre Pinamonte vichario predicto, iuravit mandata sancte Romane Ecclesie et dicti inquisitoris et vicharii et de veritate dicenda. Interrogatus suo sacramento si cognovit olim presbiterum Bonagratiam, rectorem ecclesie Sancti Petri de Mongorgo, respondit sic. Interrogatus si sit quod  dictus presbiter Bonagratia fecerit testamentum et quis notarius illud scripsit et de contentis in dicto testamento, respondit et dixit quod dictus presbiter fecit testamentum; quod testamentum scriptum fuit manu Iacobi de Tuschis de Seravalle notarii. In testamento idem presbiter Bonagratia reliquid suos comissarios ipsum Blaxium, presbiterum  Corvolum de Mongorgo et Martinellum condam domini Guidohni de Mongorgio et inter cetera legata, que reliquid in dicto testamento, ipse olim presbiter reliquid, ut audivit dici dictus Blaxius testis, fratri Gerardo Parmensi unum suum tabarrum. Interrogatus si ipse Blaxius, postquam fuit detemptus per fratrem Guidonem Vicentinum tunc inquisitorem, receptavit vel sit aliquam personam que receptaverit aliquem de illis qui vocantur apostoli, respondit et dixit non.\nActum Bononie in ecclesia Sancti Dominici, presentibus fratribus Henduardo Bononiensi et Cambio converso ordinis predicatorum testibus.\nCui Blaxio idem vicharus statuit terminum hodie et cras ante terciam corrigendi et emendandi dictum suum.\nEgo Guido Bontalenti, imperiali autoritate et dicti inquisitoris notarius, predicta scripsi.\n</67c5eaa0-a8ad-4100-ac3a-19a81034592e>\n<504105d4-532d-4bd6-ab61-2cb8fb00b5a8>\n\nDie vigesimo sexto iunii.\nIacobus condam domini Gerardini de Seravalle notarius, in presencia fratris Pinamontis Bononiensis vicharii predicti, iuravit mandata sancte Romane Ecclesie et dicti inquisitoris et de veritate dicenda. Interrogatus si cognovit presbiterum  Bonagratiam, olim rectorem ecclesie Sancti Petri de Mongorgo, respondit et dixit sic. Interrogatus dixit quod ipse Iacobus fecit in civitate seu burgo civitatis Gubii quoddam testamentum ipsius domini presbiteri. Interrogatus si ipse presbiter Bonagratia in dicto suo testamento reliquid aliquid cuidam fratri Gerardo, respondit et dixit quod ipse presbiter Bonagratia in dicto testamento reliquid unum suum tabarrum cuidam fratri Gerardo appostolo de Parma.\nActum Bononie in ecclesia Sancti Dominici, presentibus fratre Petro Bononiensi, fratre Pasqualino Bononiensi converso ordinis predicatorum testibus.\nEgo Guido Bontalenti, imperiali autoritate et dicti inquisitoris notarius, predicta scripsi.\n</504105d4-532d-4bd6-ab61-2cb8fb00b5a8>\n<7e92709c-6dfe-4fa5-ba49-24876d79fee6>\n\nDie quarto iulii.\nSoror Margarita condam Bitini Falchi, que nunc habitat in capella Sancte Caterine de Sarragocia, iuravit mandata sancte Romane Ecclesie, domini pape et fratris Pinamontis, vicharii domini fratris Guidonis Parmensis, inquisitoris heretice pravitatis in civitate Bononie, et veritatem dicere tam de vivis quam de mortuis, quos sciret pecasse in crimine heresis, vel qui eis daret auxilium, consilium vel favorem; dixit quod, dum iret et esset, causa spigolandi sive colligendi spicas, in terra Sancte Helene, comitatus Bononiensis, ipsa testis, ea existente in dicta terra quodam die festo de mense iunii proxime elapsi, quedam que vocatur soror, Ghixilina, filia Brunelli, de dicta terra, duxit eam ad duas sorores, que morantur in dicta terra, in contrata que dicitur Lama, quarum sororum una Bertholomea et alia Bona que, dum iret et loqueretur cum eis, dicte sorores, corecxerunt dictam testem ne verba sua, dum loqueretur, afirmaret dicendo: \"Si Deus me  adiuvet\" nec \"In fide Dey\" nec \"In bonitate\" sed adfirmet verba sua dicendo \"Seguramente\"; et dicit quod dicta soror Ghixlina ortabatur eam ne verba sua aliter adfirmaret nisi sicud ille duo sorores dixerant ei. Item dixit quod ipsa soror Margarita dixit dictis sororibus: \"Ego audio dici quod quidam qui vocatur Nane de Blanchis de dicta terra est vel vult esse de fratribus qui vocantur sgarmiglati sive appostoli et quod mali sunt isti appostoli sive sgarmiglati et malam septam tenent, quia persecuntur a fratribus eo quod non bene faciunt\". Dicte sorores sive altera earum, de qua non recordatur, dixerunt: \"Beati illi qui persecuntur sive sunt deschaati propter amorem Dei\". Item dicit quod audivit dici a multis, de quorum nominibus non recordatur, quod huiusmodi fratres sgarmiglati sive appostoli veniunt et hospitantur de die et de nocte. Item dicit quod audivit dici a multis, de quorum nominibus non habet memoriam, quod huiusmodi fratres apostoli morantur, hospitantur et veniunt in domo Salvitti, qui moratur ultra Lavinum, et uxoris sue et ambo favent ei. Item dicit quod dicti fratres appostoli etiam hospitantur et morantur, quando veniunt in partibus illis in domibus illorum de Blanchis, qui morantur in dicta terra in contrata de Le Lame, et ibi etiam recipiunt cibaria. Item dicit quod, dum loqueretur cum uxore dicti Salvitti, quia male faciebant quia hospitabantur dictos fratres, quia erant fugati et infamati a fratribus predicatoribus et minoribus et a bonis clericis et religiosis personis civitatis Bononie et quod non erat adhuc annus quod unus istorum appostolorum fuerat conbustus, ipsa... uxor Salvitti, respondit  quod fratres non bene faciebant et quod id quod faciebant eis, erat causa invidie quia invidebant eis et quod beati illi qui persecuti erant amore Dei ; et dicit quod nominavit eum qui conbustus fuerat in anno presenti pro heresi et quod bene cognoscebat eum. Interrogata quod erat nomen eius, respondit quod non recordatur. Item dicit quod audivit dici quod quidam qui vocatur Vigrindellus, filius Brunelli et frater dicte  Ghixiline, intendit ire per mundum et tenere viam illorum appostolorum cum fuerit finitum tempus messium et batigonum. Et dicit quod dicta soror Ghixilina dixit ei quod erat quidam heremita in uno heremo sive deserto, cui angelus Dei loquebatur et quod id quod habebat ab angelo, dictus heremita mitebat istis appostolis et eorum sororibus. Interrogata quod erat nomen dicti heremite et ubi morabatur, respondit quod dicta soror Ghixilina dixit sibi bene nomen, tamen non recordatur de nomine heremite neque loco. Item dicit quod dicta Ghixlina dixit sibi quod angelus Domini veniebat quandoque ad dictam sororem Bartholomeam. Interrogata quomodo hoc sciebat, respondit dicta Ghixlina ipsi testi quod hoc dicebatur in terra Sancte Helene.\n</7e92709c-6dfe-4fa5-ba49-24876d79fee6>\n<ff155260-3cb8-4f0e-b1e7-9ffcc8f07a02>\n\nEodem die.\nDominus frater Andreas  ordinis servorum Sancte Marie, nunc prior conventus fratrum dicti ordinis comorantium ad monasterium Sancte Helene, comitatus Bononiensis, in virtute Spiritus Sancti et hodedientie quesitus, amore et honore officii prioratus quod obtinet in dicto loco ex parte sancte Romane Ecclesie, domini pape et dicti vicharii, petitum fuit ab eo si sit vel cognovit aliquem vivum vel mortuum irretitum in crimine et de crimine heresis  vel aliquem autorem seu fautorem vel aliquem alium qui huiusmodi talibus daret auxilium, consilium vel favorem, respondit et dixit quod quidam qui vocatur Salvittus, laborator terre, qui moratur ultra Lavinum in terra Sancte Helene,  Iohannes de Ostis, qui moratur ad La Lama, in dicta terra, sunt homines qui receptant et hospitantur fratres appostolos a fide devios in domibus eorum et prebent eis cibaria, ut dicitur. Item dicit quod quidam conversus monasterii Sancte Helene, nomine Hugolinus, dum esset barbitonsor non tamen conversus, et morabatur in terra burgi Panicalis, feblotomavit sive barbam raxit Zacharie de Sancta Agatha, ipso Zacharia infirmo existente in domo dicti Iohannis de Hostis, et erant tunc presentes dicte feblotomationi sive raxure quedam soror dicti Iohannis, nomine soror Bona, et quedam alia soror. Item dicit quod quidam qui vocatur Petrus Saccho, castaldio domini archipresbiteri de Gallutiis, dixit sibi in diebus Paschatis resurectionis modo devolute, parum post Pascha, quod ex septa appostolorum aliqui debebant venire in domo Damiani sive Guillielmi fratrum de Blanchis sive in domo dicti Iohannis Hoste; qui dominus prior dixit sibi quod deberet se custodire et facere quod videret si aliqui irent ad domos dictorum Damiani, Guillielmi vel Iohannis aut alterius eorum et dicit quod dictus Petrus Saccho dixit sibi quod stetit et vidit duos ex dictis appostolis cum aliquibus mulieribus transire Lavinium ita quod ea retulit dicto priori. Qui prior mane facto ivit ad domos dictorum Damiani et Guillielmi cum dicto Petro nec invenit dictos appostolos nec mulieres; ad domum autem dicti Iohannis non iverunt.\nEgo Guido Bontalenti, imperiali autori tate et dicti inquisitoris notarius, predicta scripsi et publicavi.\n</ff155260-3cb8-4f0e-b1e7-9ffcc8f07a02>\n<bfac219f-c344-423a-9c23-cda0ab920142>\n\nDie nono iulii.\nBonus scriptor condam Villani de Florentia, qui nunc moratur Bononie in capella Sancti Laurentii Porte Steri, in domo Bartolini feratoris, cytatus conparuit coram fratre Pinamonte ordinis predicatorum, vicarii reverendi viri fratris Guidonis Parmensis, inquisitoris heretice pravitatis in provintia Lombardie inferioris, iuravit mandata sancte Romane Ecclesie et dicti inquisitoris et vicharii et de veritate dicenda, sub pena excomunicationis et centum librarum bononinorum. Interrogatus si aliquis de parentibus vel affinibus  ipsius Boni fuit, ipso Bono sciente, citatus vel requisitus ex parte alicuius inquisitoris vel vicharii officii inquisitionis, respondit et dixit non. Item interrogatus si aliquis de predictis parentibus vel afinibus eius habuit aliquam familiaritatem vel conversationem cum aliquo vel aliquibus hereticis vel credentibus hereticorum seu cum illis qui appostoli nominantur, respondit et dixit non. Interrogatus si ipse Bonus habuit aliquo tempore aliam dotrinam preter dotrinam quam sancta Romana Ecclesia tenet, docet et precepit observari vel si habuit dotrinam alicuius heretici vel heretice, vivi vel defunti, seu dotrinam Gerardi Segarelli et sequacium suorum, respondit ad predicta omnia et singula quod non. Interrogatus si ipse Bonus scribit in diebus dominicis, appostolorum et in aliis festis et diebus solempnibus, respondit et dixit sic. Interrogatus si ipse Bonus sit vel unquam audivit dici quod laborare in diebus dominicis et solempnibus sit prohibitum et pecatum, respondit et dixit sic. Interrogatus quare hoc facit, respondit et dixit quod hoc facit eo quia promittit scolaribus dare eis tantam scripturam infra certum tempus. Item interrogatus si ipse Bonus vadit in diebus dominicis et aliis solempnibus ad ecclesias auditum missas et alia divina officia, respondit et dixit non, nisi quando ipse Bonus vadit per civitatem pro quaterinis vel pecuniis, tunc videt corpus Christi ; set ex proposito unquam vadit ad ecclesias nec ad predicationes. Interrogatus si ipse Bonus unquam dixit quod dare ad usuras non sit pecatum, respondit quod bene dixit uni fratri penitentie et cuidam nomine Dinus quod dare ad usuras a quatuor denariis infra non est pecatum, secundum quendam versum quem ipse Bonus invenit in digesto veteri. Interrogatus si credit quod dare ad usuras aliquo modo sit pecatum, respondit et dixit quod credit esse pecatum.\nDominus frater Pinamonte vicarius predictus, statuit hodie et cras usque ad terciam dicto Bono ad emendandum et corrigendi dictum suum et dandi suspectos, si quos dare vult. Qui Bonus dixit se nullos velle dare suspectos et renunctiavit suspectos.\nActum Bononie in ecclesia Sancti Dominici, presentibus fratre Rambaldo de Ugiano ordinis predicatorum et Nascinbene Adelardi testibus.\n</bfac219f-c344-423a-9c23-cda0ab920142>\n<af4f4f78-fdc9-4c9b-84a8-6c04891f4373>\n\nEodem die et loco, presentibus fratre Henduardo ordinis predicatorum et Nascinbene predicto.\nBonacursius scriptor, filius quondam Villani de Florentia , qui nunc moratur Bononie in capella Sancti Laurentii Portesteri in domo Bartolini feratoris, cytatus conparuit et iuravit ut supra. Interrogatus in omnibus et per omnia ut supra, respondit ad omnia predicta et singula ut supra. Interrogatus si ipse Bonacursius scribit in diebus dominicis, appostolorum et in aliis festis et diebus solempnibus, respondit et dixit non continue sed aliquando, quando haberet perficere aliquod opus et dixit quod ex proposito non vadit ad ecclesias nec auditum divinum officium nisi in diebus paschatis. Interrogatus dixit quando ipse Bonacursius dixit cuidam fratri penitencie, nomen cuius ignorat, et uni nomine Dinus quod dare ad usuras a quatuor denariis infra non est  pecatum. Interrogatus si hoc credit, respondit et dixit quod mutuare pecuniam ad usuras alicui persone secure ad hoc ut ille qui mutuat pecuniam percipiat aliquid ex ea non est pecatum.\nQuibus Bono et Bonacursio dictus vicarius precepit personaliter quod quolibet die dominico et in festis sancte Marie debeant venire ad ecclesiam Sancti Dominici audituros missas et alia divina officia sub pena centum solidorum bononinorum pro qualibet die et pro quolibet eorum.\nEgo Guido Bontalenti, imperiali autoritate et dicti inquisitoris notarius, predicta scripsi.\n</af4f4f78-fdc9-4c9b-84a8-6c04891f4373>\n<050342be-73e8-4841-b9ad-63b1005b3642>\n\nDie vigesimonono mensis iulii.\nNascinbene Iohannis Bixellini de Plumatio, constitutus in iudicio coram fratre Pinamonte Bononiensi ordinis predicatorum, vichario reverendi fratris Guidonis Parmensis, inquisitoris heretice pravitatis in provintia Lombardie inferioris, abiuravit omnem heresim, fidem et credentiam hereticorum et iuravit mandata sancte Romane Ecclesie et dicti inquisitoris et vicharii et de veritate dicenda. Interrogatus suo sacramento si cognoscit vel unquam cognovit aliquem hereticum vel hereticam, receptatorem vel defensorem hereticorum, vivum vel defuntum, seu aliquem de illis qui vulgariter appostoli nuncupantur, respondit et dixit quod non cognoscit nec unquam cognovit aliquem hereticum vel hereticam sed bene cognoscit sororem Bergam de Lirano, Mutinensis diocesis, que moratur in terra Plumatii, dominam Benvenutam, uxorem Iacobini ferarii de Plumatio; que mulieres, ut publice dicitur, sunt de septa et numero dictorum appostolorum; et dixit quod publica vox et fama est in dicta terra Plumatii quod illi qui sunt de septa dictorum appostolorum congregantur in domo Iohanini condam Guinxii de Plumatio, qui fuit de Rastilino, et ibidem faciunt et dicunt \"celorum\" et talia secundum modum dictorum appostolorum. Interrogatus si ipse Nascinbene, dum esset die lune proxime elapsa in terra Plumatii, ivit sponte vel vocatus ad dictam sororem Bergam, que tunc capta erat per Nasinbenem Adelardi, nuntium officii inquisitionis, et alios mandato vicharii suprascripti, respondit et dixit quod, cum Nasinbene ivisset ante domum in qua dicta soror Berga capta erat, ipsa soror Berga vocavit ipsum Nasinbenem et dixit sibi: \"Rogo te quod debeas me sociare Bononiam \u2014 nam isti ceperunt me \u2014 ad hoc ut non possum aliquod dedecus per viam recipere\". Et tunc idem Nasinbene respondit: \"Bene veniam\". Interrogatus si sponte se obtulit venturum cum Nasinbene, nuntio supradicto, ad sociandum dictum Nasinbenem et alios, qui ceperunt dictam sororem Bergam, ad civitatem Bononie, respondit et dixit quod hoc fecit ad preces et instantiam dicte sororis Berge et etiam quia ipse Nasinbene habebat aliqua sua negocia Bononie facere et tractare. Interrogatus si ipse Nasinbene scivit vel audivit dici quod fratres dicte sororis Berge vel aliqui alii, dum ipse Nasinbene tunc esset in dicta terra Plumatii vel in pertinentiis ipsius terre, deberent venire seu tractarent aliquid de accipiendo dictam sororem Bergam predictis qui eam ceperant, respondit et dixit quod de predictis nichil scivit vel audivit. Interrogatus si ipse Nasinbene, veniendo per viam et ducendo dictam sororem Bergam, stetit seu aliquam moram fecit vel aliquid aliud fraudolenter, propter quod dicta soror Berga tardaret iter et esset acepta predictis qui ducebant eam Bononiam, respondit et dixit quod non. Interrogatus quare idem Nasinbene ivit et reversus fuit ad dictam terram Plumatii, cum dicta soror Berga foret acepta predicto Nasinbeni et aliis qui eam ducebant, respondit quod hoc fecit quia Iohannes Zacharie Zerbini, syndicus dicte terre Plumatii, dixit eidem Nasinbeni quod deberet reverti ad dictam terram Plumatii et dicere massario terre predicte sicud dicta soror Berga erat eis acepta per vim; et tunc ipse Nasinbene reversus fuit ad dictam terram Plumatii et dixit predicta que contingerunt eis massario et capitaneo dicte terre Plumatii et aliis pluribus personis. Interrogatus de nominibus illorum qui acceperunt dictam sororem Bergam predictis Nasinbeni nuntio et aliis, qui cum eo erant, respondit et dixit quod nominantur Iohannes et Chelettus, fratres dicte sororis Berge, Iohannes, qui utebatur cum Controlo de Lamme et dicitur quod est privignus dicti Controli, qui omnes morantur in dicta terra Plumatii ; et audivit dici quod cum predictis etiam fuit ad comitendum predictam Zannebellus de Chalcara cal\u00e7olarius et dixit quod predicti Iohannes et Chelettus, fratres dicte sororis Berge, et Iohannes privignus dicti Controli fuerunt agressi dictum Nasinbenem et alios qui ducebant dictam sororem Bergam cum lanceis, spatis, cultellis de ferro, cerbeleriis et tabolaciis ammenantes cum dictis armis contra predictos et volendo eos percutere et dicendo eidem Nasinbeni: \"Latro, nos interficiemus te et bene habebis caros denarios quos habuisti de hoc\". Et tunc acceperunt eisdem dictam sororem Bergam et duxerunt eam versus terram Chalchare.\nDictus frater Pinamonte vicharius statuit terminum Nasinbeni testi predicto hodie et cras per totam diem ad corrigendum, emendandum et meliorandum dictum suum.\nActum Bononie in domo officii inquisitionis, presentibus fratre Dominico Papiensi ordinis predicatorum, Alberto Carbonis et Benincasa Martini nunctio testibus.\nEgo Guido Bontalenti, imperiali autoritate et dicti inquisitoris notarius, predicta scripsi.\n</050342be-73e8-4841-b9ad-63b1005b3642>\n<7e65013d-b634-4f1e-bc87-518462692f36>\n\nDie vigesimo nono iulii.\nNascinbene Adelardi nuntius officii inquisitionis, sacramento sui officii dixit et confessus fuit in presentia fratris  Pinamontis viccarii dicti officii quod ex parte inquisitoris et dicti  vicharii presentavit et dedit personam domine sororis Berghe, que fuit de Lirano, comitatus Mutinensis, que moratur in terra  Plumatii, Iohamni Zacharie Zerbini, universali syndico et procuratori comunis et commitatus hominum terre Plumatii. Qui  Iohannes, asserens et atestans se syndicum dicti comunis, nomine dicti comunis recepit a dicto nuntio personam dicte sororis Berghe ut eam ipsi vichario personaliter presentaret. Item dicit quod, dum ipse et dictus syndicus et Iohannes Petri\u00e7oli, de numero custodum castri Plumatii et Petrus seclarius de dicta terra Plumatii ducerent dictam sororem Bergam et essent cum ea in pradaria de  Guaqarello  curie Chalcharie, quidam qui nominantur Iohannes et Michael, fratres dicte sororis Berghe, et Iohannes, privignus Controli de La Mane, et Zanibellus filius Raynerii calqolarius obviaverunt ipsi nuntio, syndico et sociis cum armis vetitis et non vetitis, scilicet lanpeis, spatis, cultellis, corbeleriis et tabolapiis et per vim die.XXVII. iulii, quasi in hora tercie, acceperunt ei dictam sororem Bergam, fugando dictos... syndicum,... nuntium et... custodes volendo eos occidere et specialiter dictum  Nasinbene nuntium.\n</7e65013d-b634-4f1e-bc87-518462692f36>\n<25a463c4-1978-46bd-b00e-0c7603961f9b>\n\nEodem die.\nIohamnes Petriqoli, de numero custodum castri Plumatii, sacramento ab eo delato dixit quod, dum duceret cum  dictis syndico..., nuntio et quadam alia personam domine sororis Berghe, Iohannes et Michael, fratres dicte sororis Berghe, et duo alii, quos non cognovit, in pratis de Guacarello, sitis in terra  Chalcharie, die.XXVII. iulii quasi hora tercie acceperunt per vim eis dictam sororem cum armis vetitis et non vetitis suprascriptis.\n</25a463c4-1978-46bd-b00e-0c7603961f9b>\n<64d16bf2-9310-4abe-b969-6cd60cd28832>\n\nEodem die.\nDominus frater Pinamonte, vicharius predictus, precepit personaliter dicto syndico nomine comunis Plumatii quod ad penam et bannum centum librarum bononinorum pro quolibet  infrascriptorum hinc ad diem sabati primum mensis augusti debeat personaliter ipsi vichario ad domum officii inquisitionis presentare personas sororis Berge, Ugoline, Iohannis et Michaelis, omnium sororum et fratrum dicte sororis Berge, et personam heremite que stat in castro Plumatii iuxta ecclesiam et personam Nasinbenis Bissolini et Iohannis privigni Controli de Lamane.\nActum Bononie in domo fratrum predicatorum, in qua convenerunt scolares, presentibus Alberto Carbonis notario officii et Benincasa Martini, nuntio dicti officii, testibus.\nEgo Guido Bontalenti, imperiali autoritate et dicti inquisitoris notarius, predicta scripsi et publicavi.\n</64d16bf2-9310-4abe-b969-6cd60cd28832>\n<e28d7596-cedb-42e9-8d46-32dcb65132ea>\n\nDie penultimo iulii.\nIohamnes, filius magistri Ardicionis, qui dicitur Bissa et nunc habitat in terra Plumatii, iuravit precepta sancte Romane Ecclesie et domini fratris Pinamontis, vicharii officii inquisitionis, constitutus in iudicio coram dicto vichario, cui preceptum fuit per dictum vicharium quod ad penam centum librarum bononinorum diceret veritatem de hiis de quibus foret quesitus, interrogatus si scivit causam quare Nasinbene Bissolinus, filius eius, venit cum sorore Berga, que ducebatur Bononiam, respondit quod nichil aliud scivit nisi quod audivit dici a domina Beatrixe, uxore sua et matre dicti Bissolini, quod domina Hugolina, soror sororis Berghe, rogaverat dictum Bissolinum quod deberet sociare dictam sororem Bergam usque Bononiam vel saltem usque ad stratam ne fieret sibi violencia; et tunc dictus Bissolinus, precibus et  instancia dicte Ugoline et amore dicte sororis Berge et etiam quia dictus Bissolinus habebat venire Bononiam pro suis factis, sociavit dictam sororem Bergam. Interrogatus si scit vel cognoscit aliquem vel aliquam, vivam vel mortuam, de septa apostolorum vel eorum qui dicuntur celorum vel sit aliquem qui eos receptaverit in domo, respondit et dixit quod nullum de dicta septa cognoscit; tamen dicit quod audivit dici quod  huiusmodi homines et mulieres quandoque congregantur in domo Iohanini Guerixii, qui fuit de Rastellino et nunc moratur in terra Plumatii. Item interrogatus si comminatus fuit ipse vel dictus Bissolinus ab aliquo vel aliquibus pro eo, quia dictus Bissolinus non dimisit Nasinbenem Adelardi, nuntium officii inquisitionis, interfici, respondit et dixit quod quedam mulier dixit sibi dicta verba ex parte Iohannis et Chelini, fratrum dicte sororis Berge, et dicit quod dicti fratres iverunt ad standum in comitatum Mutinensem in terra Spe\u00e7ani et Lirani, ut sibi dictum est.\nActum Bononie in domo officii inquisitionis, presentibus fratre Gilio de Bononia ordinis predicatorum et Benincasa Martini testibus.\nEgo Guido Bontalenti, imperiali autoritate et dicti inquisitoris notarius, predicta scripsi et publicavi.\n</e28d7596-cedb-42e9-8d46-32dcb65132ea>\n<4c9326e3-6482-416c-a754-d145276adf68>\n\nDie primo augusti.\nZannibellus filius Raynerii, calQolarius de terra Chalcharie, coram domino fratre Guidone Parmensi, inquisitore heretice pravitatis, in iudicio constitutus, iuravit precepta sancte matris Ecclesie et dicti inquisitoris, abiurando omnem heresim et dicere veritatem tam de vivis quam de mortuis qui dicuntur heretici et ei propallare et omnes et singulos eorum conplices et eis dantes auxilium, consilium et favorem. Interrogatus primo si cognoscit aliquem vel audivit dici quod aliquis qui sit de septa appostolorum vel qui dicuntur celorum, qui moretur vel veniat in terra Chalcharie et Plumacii vel alibi, respondit non. Item si cognoscit Bergam condam Albertini de Lirano, que moratur in terra Plumatii, respondit quod sic et est eius matertera. Item si scit vel audivit dici quod dicta Berga hospitaretur aliquem de dicta septa, respondit quod non. Item interrogatus si fuit presens quando Iohannes et socii acceperunt sororem Bergam Nasinbeni, nuntio officii inquisitionis, et si vidit eos, respondit quod non fuit presens. Ymmo dicit quod distabat ab eis tantum itineris quantum distat domus inquisitionis ab ecclesia Beati Petri. Dicit tamen quod Iohannes et Michilittus, fratres dicte Berge, et Iohannes, filius domine Benvenute et privignus Controli de La Mane, venerunt insimul in terra Chalcharie et rogaverunt eum ut veniret cum eis ad accipiendum per vim dictam sororem Bergam syndico comunis Plumatii et nuntio dicti officii inquisitionis, quam dictus syndicus et nuntius ducebant Bononiam fratribus; qui respondit et dixit quod iret cum eis non tamen causa accipiendi eam et arripuit lanceam et tabulatim et ivit cum eis et noluit esse cum eis quando dicta soror Berga rapta fuit de manibus dicti syndici et nuntii. Item dicit quod, quando dicta Berga rapta fuit, ipsa soror Berga erat in pratis de Guaparello et ipse testis erat in via iuxta pratum plebis Montisbellii. Item si vidit eam tunc quando rapta fuit, respondit quod non. Item si post dictam rapinam sociavit ipse testis dictos raptores, respondit quod non. Item ubi eam duxerunt, respondit quod versus domos de Thebaidis arripuerunt iter, ut ipse vidit a longe. Item dicit quod non fuit locutus alicui dictorum Iohannis, Michilitti et Iohannis, raptorum et sororis Berghe, postquam ipsa soror Berga fuit rapta, nec sociavit eam vel aliquem predictorum. Item dicit quod nescit nec audivit dici ubi eam duxerint dicti raptores sororem Bergam. Item si scit quod dicta Berga sit de septa appostolorum vel celorum, respondit quod nescit. Item si sit ubi sunt Iohannes et Chilittus fratres, respondit quod nescit.\nActum Bononie in domo officii inquisitionis, presentibus fratre Pinamonte, vichario officii inquisitionis, et Alberto Carbonis notario testibus.\nEgo Guido Bontalenti, imperiali autoritate et dicti inquisitoris notarius, predicta scripsi et publicavi.\n</4c9326e3-6482-416c-a754-d145276adf68>\n<ef79f127-d2c1-4043-826a-c8956a564243>\n\nEodem die.\nZanibellus predictus, filius Raynerii, meliorando dictum suum dicit quod precibus et instancia Iohannis et Michaelis condam Albertini fratrum, ivit armata manu cum eis et Iohanne causa scanpandi sororem Bergam de manibus dicti syndici et nuntii officii inquisitionis; tamen non fuit cum eis tunc quando dicti fratres cum dicto Iohanne scanpaverunt et traexerunt dictam sororem Bergam de manibus dicti syndici et nuntii officii inquisitionis, cum non fuerit necesse eis auxilium suum; et si necesse fuisset, bene tracxisset in auxilium dictorum raptorum et eis dedisset auxilium et favorem.\nActum Bononie in domo officii inquisitionis, presentibus domino Bonando, socio et milite domini potestatis, fratre Pinamonte ordinis predicatorum et Iohamne domini Benasay testibus.\nEgo Guido Bontalenti, imperiali autoritate et dicti inquisitoris notarius, predicta scripsi et publicavi.\n</ef79f127-d2c1-4043-826a-c8956a564243>\n<333946c4-5dd4-4dba-b716-c765f0a8bca2>\n\nEodem die.\nIohannes Albertini de Lirano, Mutinensis diocesis, qui nunc moratur Plumatii, comitatus Bononiensis, constitutus ut supra, et iuravit ut supra. Interrogatus si cognoscit aliquem hereticum vel hereticam et cetera ut supra, respondit et dixit quod non cognoscit aliquem hereticum vel hereticam nec aliquem de numero seu septa illorum qui dicuntur appostoli seu celorum. Interrogatus si soror Berga, soror ipsius Iohannis, est de numero sive septa dictorum appostolorum seu celorum, respondit non, quod sciat. Interrogatus si ipse Iohannes scivit quod dicta soror Berga esset capta per nuntium officii inquisitionis et de mandato officii inquisitionis, respondit quod bene scivit quod capta fuit; tamen nesciebat quod mandato officii inquisitionis capta esset. Interrogatus quis ei dixit quod dicta soror Berga capta foret, respondit quod hoc audivit a mulieribus; tamen non recordatur de nominibus earum. Interrogatus cum quibus personis tractavit et ordinavit ipse Iohannes accipere per vim dictam sororem Bergam, respondit et dixit cum Michaele suo fratre, Iohannello, privigno Controli de La Mane. Interrogatus per quam viam venit ipse Iohannes et cum quibus personis, quando ivit ad accipiendum dictam Bergam syndico comunis Plumatii et nuntio officii inquisitionis, respondit et dixit quod venit ad terram Chalcharie ad domum Zannebelli Raynerii de Chalchara et vocavit dictum Qanebellum et dixit ei quod ipse Zannebellus veniret cum eo et cum predictis ad accipiendum per vim dictam sororem Bergam dicto syndico et aliis qui eam ducebant. Qui Qanebellus dixit eidem Iohanni: \"Ego nolo venire tecum\". Tamen idem Zannebellus secutus fuit eos forte per medium miliare et dixit quod idem Zannebellus non fuit iuxta locum ubi dictus Iohannes et frater eius et dictus Iohannellus rapuerunt dictam Bergam per vim; bene per medium miliare. Et dixit quod ipse Iohannes nec aliquis de predictis, qui cum eo erant, nec soror Berga non fuit locutus dicto Zanebello in aliquo, postquam dixit sibi predicta, nec ipse Zannebellus eis vel alicui eorum. Interrogatus si ipse Iohannes et predicti Michael, eius frater, et Iohannellus rapuerunt per vim dictam sororem Bergam dictis Nasinbeni et syndico, respondit quod sic et duxit ipse Iohannes et alii, qui cum eo erant, de lanceis et armis contra dictum Nasinbenem; tamen dixit quod dictus Nasinbene defendebat dictam sororem Bergam et nullus alter qui cum eo esset. Interrogatus ad quem locum duxerunt dictam sororem Bergam, respondit et dixit quod eam duxerunt ad terram Gorgani, comitatus Mutinensis, ad domum Qanini Alamanni de dicta terra; et dixit eidem Zanino sicud dicta soror Berga fuerat capta et qualiter eam rapuerunt suprascripti et dixit quod ea die lune.XXVII. iulii, qua rapuerunt dictam Bergam predictis, idem Iohannes duxit ipsam sororem Bergam ad domum dicti Zanini. Interrogatus dixit quod dicti Michael, eius frater, et Iohannellus sociaverunt ipsum Iohannem et dictam sororem Bergam usque ad castrum Spilamberti, Mutinensis diocesis, et non ultra. Postea idem Iohannes ivit ad domum dicti Zanini et dixit quod stetit dicto sero et nocte sequenti ad domum dicti Zanini una cum dicta sorore Berga et cum familia dicti Zanini; et summo mane ipse Iohannes recessit et venit ad terram Plumatii et dixit quod bene requisivit Albertinum, qui moratur iuxta cantonem Sancti Martini de Plumatio, et Nicholaum, vicinum dicti Albertini, quod sociarent dictum Iohannem et alios, qui cum eo fuerunt ad rapiendum dictam sororem Bergam; qui recusaverunt venire cum Iohanne  predicto.\nDominus frater Guido predictus inquisitor statuit terminum dicto Iohanni usque ad horam none corrigendi et emendandi dictum suum predictum.\nActum Bononie in domo officii inquisitionis, presentibus fratre Pinamonte Bononiensi et Alberto Carbonis notario testibus.\nEgo Guido Bontalenti, imperiali autoritate et dicti inquisitoris notarius, predicta scripsi.\n</333946c4-5dd4-4dba-b716-c765f0a8bca2>\n<03eba847-1b37-4030-ac7e-1294671ff93c>\n\nEodem die.\nIohannes Albertini de Lirano predictus, meliorando dictum suum, dixit quod quando ivit ad domum Zanbelli, sui nepotis, causa invitandi et eum ducendi secum, ut scanparent sive raperent sororem Bergam, eius sororem, dicit quod ei dixit quod dicta eius soror erat detenta et capta a syndico comunis Plumatii et nuntio officii inquisitionis cum aliquibus aliis custodibus; et scienter fecit guarnimentum causa rapiendi eam de manibus dicti nuntii officii inquisitionis per vim; et dicit quod Zanibellus, nepos eius, non fuit secum ad dictam rapinam faciendam. Interrogatus si sit vel audivit dici quod illi de septa appostolorum et qui dicunt celorum, venerint unquam in domo diete Berge vel ab ea receperint cibaria vel aliquid aliud ab aliquo tempore citra, respondit quod audivit dici quod a sex mensibus citra venerunt aliqui, scilicet Rolandinus da Le Olle ex huiusmodi septa ad domum Vitalis Controli de La Mane et ibi receperunt cibaria et hospitalitatem. Item interrogatus si dicta soror Berga fecit unquam aliquam  chestam vel aliquid petiit causa mitendi vel dandi cibaria aut necessaria aliquibus de septa appostolorum vel eorum qui dicunt celorum, respondit quod ipsa soror Berga cum Ugolina, eius sorore, faciebant chestam et portabant cibaria et necessaria cuidam de septa appostolorum qui vocatur Rolandinus da Le Olle. Interrogatus ubi erat dictus Rolandinus quando dicta soror Berga et Ugolina portabant predicta, respondit quod nescit.\nActum Bononie in domo officii inquisitionis, presentibus domino Bonando, socio et milite domini potestatis, fratre  Pinamonte ordinis predicatorum et Iohanne domini Benasay testibus.\nEgo Guido Bontalenti, imperiali autoritate et dicti inquisitoris notarius, predicta scripsi et publicavi.\n</03eba847-1b37-4030-ac7e-1294671ff93c>\n<ca639c96-cc2a-4061-aa7c-1668e5a98728>\n\nDie secundo augusti.\nUgolina condam Albertini de Lirano, comitatus Mutinensis, que habitat in terra Plumatii, iuravit mandata sancte Romane Ecclesie et domini fratris Guidonis Parmensis ordinis predicatorum, inquisitoris heretice pravitatis in provintia Lombardie, et abiuravit omnem heresim et veritatem dicere tam de vivis quam de mortuis, eorum qui dicuntur heretici seu de septa appostolorum et eorum qui dicunt celorum et omnium eorum qui eis aut alicui eorum dederint vel presentialiter det aliquod iuvamen, auxilium vel consilium. Interrogata si scit vel cognoscit aliquem vel aliquam de dicta septa vel aliquem alius qui eis det cibaria, hospitalitatem vel aliquid aliud, respondit quod non. Item si scit aliquem de terra Plumatii, qui vendiderit pecudes vel alias bestias hiis diebus vel aliquid aliud, unde pecuniam haberi possit causa dandi istis appostolis vel aliquibus aliis pro dictis apostolis et de septa celorum, respondit quod non, nisi quod audivit dici quod quidam nomine Iohannes, olim privignus Controli de La Mane, vendiderat suas pecudes; nescit tamen quot fuerint, nec quantitatem pecunie habite ex eis. Item si sociavit unquam sororem Bergam, suam sororem, ad portandum vel dandum aliquid istis appostolis, respondit quod non. Item si fuit unquam in domo  presbiterissarum de Plumatio, quando ibi esset Rolandinus de Ollis vel aliquis de septa appostolorum causa predicandi vel amonendi aliquem, respondit non. Item si fuit unquam in domo Vitalis Controli de La Mane, ubi dictus Rolandinus fuisset vel aliquis alius, et ubi ei predicatum foret de fide, respondit non.\n\n</ca639c96-cc2a-4061-aa7c-1668e5a98728>\n<9e53f1ad-65a3-4ad9-933a-e409cbb09814>\n\nEodem die.\nUgolina predicta, meliorando dictum suum, sacramento suo dixit quod a Paschate resurectionis citra ipsa Ugolina fuit in domo dicti Vitalis quando Iohannes, frater eius, et dicti Vitalis et Iohannes fratres et Richelda presbiterissa convenerunt cum dicto Rolandino. Dicit tamen quod non conoscebat eum et nichil audivit dici ab eo quod intelligeret; tamen dixit inter eos verba et dicit quod audivit dici quod quidam presbiter venit ad dictum Rolandinum in dicta domo Vitalis. Item audivit dici quod frater Henricus fuit in terra Plumatii a Paschate resurectionis citra; nescit tamen in qua domo vel loco dicti castri Plumatii fuerit.\nActum Bononie in domo officii inquisitionis, presentibus fratre Pinamonte ordinis predicatorum et Nasinbene Adelardi nuntio testibus.\nEgo Guido Bontalenti, imperiali autoritate et dicti inquisitoris notarius, predicta scripsi et publicavi.\n</9e53f1ad-65a3-4ad9-933a-e409cbb09814>\n<9fb7e466-eb93-4902-852c-3198b776f50b>\n\nEodem die, loco et testibus.\nSoror Maria, que dicitur heremita, que habitat in castro Plumatii, iuravit mandata sancte Romane Ecclesie et dicti domini fratris...  inquisitoris et abiuravit omnem heresim et dicere veritatem tam de vivis quam de mortuis, qui sunt heretici vel de septa appostolorum vel eorum qui dicuntur appostoli, et omnium eorum qui eis aut huiusmodi talibus dederint auxilium, consilium vel favorem. Interrogata primo si cognoscit fratrem Rolandinum de Ollis vel aliquem de dicta septa, respondit quod non; dicit tamen quod audivit nominare quendam nomine Dolqinum, quem dicunt esse bonum hominem. Interrogata qui sunt qui dicunt dictum Dolonum esse bonum hominem, respondit quod non recordatur quis ei dixerit. Item si scit aliquem qui dicto Rolandino sive Dolano vel alicui alii heretico vel de dicta septa dederit auxilium, cibaria, hospitalitatem vel aliquid aliud, respondit quod non. Item interrogata si audivit unquam a sorore Berga quod dicta soror Berga haberet familiaritatem cum dictis appostolis, respondit non.\nEgo ydem Guido Bontalenti notarius predicta scripsi et publicavi.\n</9fb7e466-eb93-4902-852c-3198b776f50b>\n<7d168a05-86ea-4fcf-b954-94c8bad7cbb5>\n\nEodem die, loco et testibus.\nIohannes condam Albertini de Lirano predictus, meliorando dictum suum dicit quod in eo quod dixit sororem Bergam et  Ugolinam portasse cibaria Rolandino de Ollis et fecisse chestam in terram Plumatii, dicit quod dixit mendacium et ea que super dicto articulo dixit de sorore Ugolina et Berga falsa sunt et contra  veritatem; et ea dixit metu et in tormentis Item dicit quod a Paschate resurectionis citra vidit Rolandinum de Ollis, quem cognoscit, in domo Vitalis Controli da La Mane, in terra Plumatii extra castrum et ibi erat dictus Vitalis et Iohannes fratres et Albertinus da Le Olle et Ugolina, soror dicti testis, et erant insimul ad consilium; nescit tamen quid facerent vel dicerent, cum non fecerit moram cum eis. Item dicit quod ad dictam domum Vitalis tunc vidit presbiterum Vivianum ire et intrare dictam domum; nescit tamen quid dixerit vel fecerit ibi. Item dicit quod a dicto tempore Paschatis citra et ea die qua fuerunt in domo dicti Vitalis vidit dictum Rolandinum in domo  presbiterissarum, filiarum presbiteri de La Tomba; nescit tamen quis esset cum eo, nisi sororem Bergam, quia non intravit tunc dictam domum. Item dicit quod iam sunt forsitan quatuor anni dicta Ugolina et soror Berga habebant familiaritatem et erant domestice olim domine Guillielmine, quam credebat esse de dicta septa, et que conversabatur cum Rolandino de Ollis et hospitabatur dictos appostolos.\nEgo ydem Guido Bontalenti notarius predicta scripsi et publicavi.\n</7d168a05-86ea-4fcf-b954-94c8bad7cbb5>\n<e6a4f206-5d12-40d1-9a50-94217c627b2f>\n\nDie sexto mensis augusti.\nVitale, filius Controli da La Mane de Plumatio  l, constitutus in iudicio coram fratre Guidone Parmensi inquisitore, meliorando et corrigendo dictum suum, quod supra dixit et deposuit, dixit quod de mense maii proxime elapsi vel circa Rolandinus de Ollis de Mutina venit ad domum ipsius Vitalis, positam in terra Plumatii; in qua domo idem Vitale ipsum Rolandinum recepit et fecit sibi dari potum et dixit quod Iohannes, frater ipsius Vitalis, duxit dictum Rolandinum ad domum suam predictam. Qui Rolandinus dixit dicto Vitali quod bene faceret si daret de suo pro Deo. Interrogatus quis primo venit ad domum suam predictam ad loquendo cum dicto Rolandino, respondit quidam nomine presbiter Vivianus, canonicus plebis de Montebelio, et locutus fuit cum dicto Rolandino per oram separatim, vidente ipso Vitale; tamen ignorat quid dixerint. Item dixit quod etiam venerunt ad dictam domum ad loquendum cum dicto Rolandino Albertinus de Ollis de Plumatio et Iohannes predictus, frater dicti Vitalis; et locuti fuerunt cum dicto Rolandino una cum dicto presbitero Viviano. Et postea venerunt ad dictam domum Ugolina Albertini de Lirano et Iohannes eius frater et etiam cum eis erant dicti Albertinus de Ollis et Iohannes, frater dicti Vitalis, et Richelda, presbiterissa de Plumatio; et locuti fuerunt omnes predicti cum Rolandino predicto, presente et vidente ipso Vitale. Interrogatus ad quem locum postea ivit dictus Rolandinus, respondit quod ipse Vitale et omnes alii suprascripti audiverunt dici dicto Rolandino, cum separarent se de dicto loco: \"Stetis in pace: nam ego intendo ire versus partes de Mutina ad hoc ut nullus possit aliquid scire de me nec rumor possit esse sive scandalum\".\nCui Vitali dictus inquisitor statuit terminum usque ad horam none meliorandi dictum suum predictum et dicendi plenius veritatem.\nActum Bononie in domo officii inquisitionis, presentibus fratre Pinamonte Bononiensi ordinis predicatorum et Alberto Carbonis notario testibus.\nEgo Guido Bontalenti, imperiali autoritate et dicti inquisitoris notarius, predicta scripsi.\n</e6a4f206-5d12-40d1-9a50-94217c627b2f>\n<288597aa-f7c3-4200-9848-d7be5eda7178>\n\nEodem die, loco et testibus.\nIohannes Albertini de Lirano suprascriptus, in iudicio constitutus coram fratre Guidone Parmensi predicto, meliorando et corrigendo dictum suum quod supra dixit, dixit quod Rolandinus de Ollis a festo Paschatis resurectionis citra fuit in domo suprascripti Vitalis et locutus fuit cum presbitero Viviano, canonico plebis Sancte Marie de Montebellio, et loquebantur predicti ad invicem literaliter, ita quod ipse Iohannes non intelligebat predictos; et hec fuerunt presentibus dicto Iohanne et aliis quos supra nominavit in alio dicto suo.\nCui Iohamni dictus inquisitor statuit terminum usque ad horam none meliorandi dictum suum et corrigendi ac dicendi plenius veritatem.\nEgo Guido Bontalenti, imperiali autoritate et dicti inquisitoris notarius, predicta scripsi.\n</288597aa-f7c3-4200-9848-d7be5eda7178>\n<f17c703f-a2e5-4e5c-9c64-fc33831a5a97>\n\nDie octavo mensis augusti.\nDompnus Vivianus, filius condam Guidonis de contrata Blanchorum de Lunixana, canonicus plebis Sancte Marie de Monte Bellio, cytatus conparuit et, constitutus in iudicio coram fratre Guidone Parmensi inquisitore, iuravit mandata sancte Romane Ecclesie et de veritate dicenda et abiuravit omnem heresim, fidem et credentiam hereticorum. Interrogatus si cognoscit vel unquam cognovit aliquem hereticum vel hereticam, credentem, fautorem, defensorem vel receptatorem hereticorum aut infamatum vel suspectum de heresi vel male loquentem de fide catholica, quam sancta Romana Ecclesia tenet et docet et predicat ac precipit observari, seu aliquem de illis qui appostoli nominantur seu celorum, respondit et dixit quod iam sunt duodecim amni et plus quod ipse dompnus Vivianus non cognovit nec locutus fuit nec vidit, eo sciente, aliquem vel aliquos de dictis appostolis et dixit quod nunquam vidit nec cognovit aliquem hereticum vel hereticam seu credentem hereticorum vel receptatorem hereticorum. Interrogatus si scit vel nunquam audivit quod dicti appostoli essent excomunicati et per sanctam Romanam Ecclesiam reprobati et si audivit legi constitutiones domini episcopi, quibus constitutionibus continetur quod dicti appostoli sunt excomunicati et per sanctam Romanam Ecclesiam reprobati. Interrogatus si cognoscit vel nunquam cognovit Rolandinum de Ollis de Mutina vel si unquam fuit eidem Rolandino locutus, respondit et dixit ad omnia et singula predicta quod non, eo sciente. Interrogatus si vidit seu legit litteras missas a Dulcino de Novaria, respondit quod habuit duas magnas literas, que multa et varia continebant, unam quarum habuit quidam capitaneus de Plumatio; aliam retinuit ipse dompnus Vivianus. Interrogatus si eam literam legit alicui vel aliquibus personis, respondit quod eam legit solumodo cuidam fratri Maxio, canonico dicte plebis, et nulli alteri legit eam et postea retinuit eam per octo dies et concremavit eandem. Interrogatus quis portavit vel misit literas supradictas, respondit se nescire. Interrogatus si a festo Paschatis resurectionis Domini proxime elapsi citra, ipse dompnus Vivianus vidit seu locutus fuit alicui de illis qui appostoli nominantur in aliqua domo sita in terra Plumatii, respondit et dixit quod non.\nDictus inquisitor statuit terminum dicto dompno Viviano cras per totam diem meliorandi et corrigendi dictum suum predictum et dicendi plenius veritatem.\nActum Bononie in domo officii inquisitionis, presentibus fratre Pinamonte Bononiensi ordinis predicatorum, Alberto Carbonis notario, Nasinbene Adelardi et Benincasa Martini, nuntiis officii inquisitionis, testibus.\n</f17c703f-a2e5-4e5c-9c64-fc33831a5a97>\n<df3204e2-f78a-4217-be42-ea0661491262>\n\nEodem die.\nPresbiter Franciscus  rector ecclesie Sancti Petri de Mongorgo, constitutus in presentia domini fratris Guidonis Parmensis inquisitoris, iuravit mandata sancte Romane Ecclesie et dicti domini inquisitoris. Interrogatus  suo sacramento que sunt et ubi sunt et infra quos confines posessiones que posesse fuerunt olim per presbiterum Bonagratiam, rectorem ecclesie predicte, tempore mortis sue, respondit et dixit in primis quedam pecia terre laborate et buscive posita in curia Mongorgi in loco dicto Maritima, iuxta vias publicas a duobus lateribus et iuxta posessionem dicte ecclesie et iuxta heredes Matinelli de Mongorgo. Item alia pecia terre laborate et vineate, posita in dicta curia, in loco qui dicitur Bellaxio, iuxta vias a duobus lateribus et iuxta heredes Bernardini Ugolini.\nActum Bononie in domo officii inquisitionis, presentibus fratre Pinamonte Bononiensi ordinis predicatorum et Vesconte de Vescontibus testibus.\nEgo Guido Bontalenti, imperiali autoritate et dicti inquisitoris notarius, predicta scripsi.\n</df3204e2-f78a-4217-be42-ea0661491262>\n<19c9053b-192d-418c-82c6-7df24614eb67>\n\nDie nono augusti.\nBitinus condam gannis qui nunc habitat in civitate Bononie in capella Sancti Mammi, testis sponte se offerens, iuravit mandata dicti domini inquisitoris et sancte Romane Ecclesie et veritatem dicere. In primis interrogatus si scit vel cognoscit aliquem vivum vel cognovit mortuum, qui sit hereticus vel infamatus de crimine heresis vel qui eis aut alicui eorum dederit auxilium vel consilium vel favorem et specialiter istos, qui dicuntur appostoli, dixit quod quodam die dominico de presenti mense, ab eo tempore citra quo capta et detempta fuit soror...   heremita de Plumatio, existente ad pergolum in terra sive castro  Montisbelli causa predicandi, quidam qui vocatur frater Vivianus canonicus dixit populo, qui ibi erat congregatus, predicando quod modo venerat tempus quod profetipatum erat quia mundus venerat in errorem eo quia per dominum fratrem Guidonem Parmensem inquisitorem ordinis fratrum predicatorum, erat detempta et capta quedam heremita de Plumatio, que erat santa et hoc sciebat quia confessionem receperat ab ea; quod mundus venerat in errorem et quod qui habebat posse habebat ius. Interrogatus qui erant presentes quando dictus frater Vivianus predicavit et dixit predicta et a quibus audivit dici, respondit quod audivit dici predicta a quadam muliere, que vocatur domina Maria, olim uxor Gerardini Truglonis de Montebellio, et a domino Petro  Truglone, domino Benvenuto Truglone, domina Benvenuta, uxore Bertolini Truglonis, domina Soberana, uxore condam Uguitionis de Aibo, et multis aliis de dicta terra qui erant ad predicationem. Item dicit quod quidam canonicus plebis Montisbellii, qui vocatur frater Guido de Lunixana, eo existente et morante ad ecclesiam de Fagnanello in terra Zappulini, ipse frater Guido dabat cibum et potum quibusdam fratribus qui dicuntur appostoli. Interrogatus quomodo scit; quia ipse testis dum iret piscatum cum quodam, qui vocatur Brigata, et alio, qui vocatur frater Iacobus, canonicus plebis Montisbellii, ipse testis cum predictis vidit fratrem Guidonem dare in domibus dicte ecclesie cibum et potum huiusmodi appostolis. Interrogatus qui erant dicti appostoli, respondit quod cognovit ex eis duos, quorum unus vocabatur frater Gilius et alius frater Minius de terra Montisbelli; et dicit quod predicta fuerunt facta per dictum fratrem Guidonem a tribus annis citra.\nActum Bononie in domo officii inquisitionis, presentibus fratre Pinamonte ordinis predicatorum et Alberto Carbonis notario testibus.\nEgo Guido Bontalenti, imperiali autoritate et dicti inquisitoris notarius, predicta scripsi et publicavi.\n</19c9053b-192d-418c-82c6-7df24614eb67>\n<9eb681d0-1e42-4663-bf7e-7b426d1de1e7>\n\nEodem die, loco et testibus.\nBitinus predictusdixit item quod quidam nomine Dominicus, sartor de terra Montisbellii, est receptator eorum qui sunt de septa appostolorum. Interrogatus quomodo scit, respondit quia ab uno anno citra ipse testis vidit plures ex dictis appostolis, quos non cognoscebat nomine sed eos cognoscebat habitu et verbis quia predicabant, intrare domum dicti Dominici, positam in burgo Montisbellii, et recipere hospitalitatem, cibum et potum ab eo pluribus vicibus et diversis diebus. Interrogatus qui fuerunt presentes predictis, respondit presentibus ipso teste, Ubertino Benvenuti de Truglonibus de Montebellio. Item dixit quod quidam nomine Ubaldinus Iacobi Zaffonis de Montebellio publice dicit: \"Pingatis in muro ymaginem Dei et ymaginem unius asini et verberetis utrumque et videbitis quod ita movebitur unus sicud alter\". Et hoc audivit ipse testis dici a dicto Ubaldino ab uno anno citra pluries et pluribus vicibus  in terra Montisbellii, presentibus Bertholino Truglone, Brigata de Truglonibus et ipso teste et aliis multis.\nEgo ydem Guido Bontalenti predicta scripsi.\n</9eb681d0-1e42-4663-bf7e-7b426d1de1e7>\n<1405c4df-0044-410f-ac32-d16f43dce084>\n\nDie quarto decimo augusti.\nDompnus frater Vivianus, filius condam Grandonis de contrata Blancorum de Lunixana, in iudicio constitutus coram dicto domino fratre Guidone Parmensi inquisitore, meliorando dictum suum dixit et asseruit quod Iohannes privignus Controli da La Mane de terra Plumatii, venit ad ecclesiam castri Plumatii, in qua tunc morabatur ipse dominus don Vivianus, et dixit sibi quod veniret ad quendam hominem qui erat in domo Vitalis causa loquendi sibi; et tunc ipse dominus don Vivianus ivit ad dictum hominem, quem non cognoscit, et detulit secum unum librum  evangeliorum sive bibliam et cum fuit in dicta domo ipse homo ignotus dixit et peciit a dicto don Viviano: \"Si Deus potuisset melius fecisse quando fecit hominem et feminam, quando mixit eos in paradixum\". Respondit et dixit quod Deus bene fecit. Item dixit sibi quod Deus voluit renovare mondum propter aquam. Item renovavit mundum tempore Moises quando dedit legem novam. Item voluit renovare mundum tempore quo Christus benedictus venit in mundum. Item voluit renovare tempore sancti Silvestri. Item dixit quod modo vult renovare mundum in eos qui sunt appostoli. Item dixit sibi dictus homo ignotus, dum peteret de condicione sua, ipse homo dixit sibi quod iverat pro famulo in modum marochi cum uno ex inquisitoribus per unum mensem et plus. Interrogatus si ab uno mense citra dixit  in terra Montisbelli ad cangellas vel alibi quod inquisitor fecerat detineri et capi unam sanctam sororem de castro Plumatii, quam ipse dominus don Vivianus confessaverat et que erat bona et santa et modo detempta erat per inquisitorem hereticorum, et quod mundus venerat in errorem quia qui habebat posse habebat ius, respondit et dixit quod nunquam recordatur quod dixisset. Item interrogatus qui erant presentes quando dictus don Vivianus fuit locutus cum dicto homine ignoto sibi, respondit et dixit quod erat tunc presens Iohannes et Vitale Bonincontri da La Mane et Lano, filio condam Iohannis ferarii. Interrogatus si habet aliquem librum per quem designet tempora et quando est bonum seminare vel aliquid novi facere, respondit et dixit quod habet quendam librum parvum  sompniorum Danieli s prophete et est in camara sua super fenestram. Item interrogatus si habuit et credidit dictum hominem sibi ignotum esse de septa et fide appostolorum, quando audivit eum loqui, respondit quod, cum ivit ad eum, credebat eum esse infirmum; tamen cum fuit in domo in qua invenit eum, vidit eum armatum et cum audivit eum loqui credidit eum esse de septa appostolorum propter verba que dixit in fine. Item interrogatus quare non detinuit et capi fecit dictum hominem sibi ignotum, cum loquebatur talia verba per que credidit eum esse de septa appostolorum, respondit quod hoc fecit demencia sui. Item si sciebat dictum hominem vocari Rolandinus de Ollis aliquibus verbis ibi usitatis, respondit quod non.\nActum Bononie in domo officii inquisitionis, presentibus fratre Pinamonte de Bononia et Nasinbene Adelardi testibus.\nEgo Guido Bontalenti, imperiali autoritate et dicti inquisitoris notarius, predicta scripsi et publicavi\n</1405c4df-0044-410f-ac32-d16f43dce084>\n<0a4337af-a872-4dfd-8ba7-c60d5ff20c79>\nDie quinto decimo augusti.Martinus condam Menaboi massarius terre, comunis et hominum Sancte Helene, comitatus Bononiensis, in iudicio coram fratre Guidone Parmensi, inquisitore in Lombardia desuptus heretice pravitatis, personaliter constitutus, iuravit mandata sancte Romane Ecclesie, dicti inquisitoris et dicere veritatem tam de vivis quam de mortuis qui dicuntur heretici et de omnibus et singulis eis dantibus auxilium, consilium et favorem, abiurando omnem heresim, fidem et credenciam hereticorum. Interrogatus dixit quod in terra Sancte Helene est quidam, qui vocatur Iohannes de Ostis, qui recipiebat huiusmodi homines de sgarmiglatis sive de septa appostolorum et dabat eis hospitalitatem, cibum et potum. Interrogatus quantum tempus est, respondit quod sunt forsitan tres anni et ipse testis vidit in domo dicti Iohannis in illo tempore Zachariam de Sancta Agatha, qui condempnatus fuit de crimine heresis, et plures alios, quos non cognoscebat; tamen audiebat dicere quod ipsi erant de illa septa. Item dicit quod in dicta terra est quidam alius, nomine Salvittus de Salvittis de Burgo, qui tunc temporis et postea recipiebat huiusmodi homines et eis dabat hospitalitatem, cibum et potum. Item Damianus de Blanchis, ut audivit dici, dat hospitalitatem, cibum et potum huiusmodi hominibus dicte septe. Item dicit quod ille Damianus ab uno anno citra et dimidio duobus ex dictis appostolis dedit hospitalitatem, cibum et potum et, dum essent in domo, dicti duo appostoli pecierunt a Vivelda sive Veldella, filia dicti Damiani, que non est nupta, si sciebat orare et ipsa respondit quod sic. Atamen dicti appostoli dixerunt quod non bene sciebat orare et quod volebant eam docere orare; et tunc dictus Damianus, pater dicte Vivelde, et ipsa Vivelda assentierunt dictis appostolis et dicti duo appostoli duxerunt eam post domum in una te\u00e7a et ibi tenuerunt eam per totam noctem causa docendi eam orare. Interrogatus quomodo sit predicta, respondit quia ipse testis audivit dici ab uxore sua, nomine Beatrixia; que uxor eius audiverat dici a pluribus mulieribus de contrata, quarum una vocatur Lamandina, filia condam Petricini, et alia Ghina, uxor Qini Petrigani, quod dum ipse Damianus haberet verba cum Catania, uxore Benvenuti Iohannis, nepotis dicti Damiani, eo quia dicte Catanie displicebat familiaritas istorum hominum appostolorum, qui recipiebat hospitalitatem, cibum et potum a dicto Damiano, tunc dixit ei: \"Noli conquerere nisi de te ipso et de fatuitate tua, si male tibi adveniret; ymo dedisti tu filiam tuam illis appostolis et consensisti quod ipsa staret per unam noctem in tega cum dictis appostolis, ut disceret ab eis orare, quia ipsi dicebant quod nesciebat orare\". Item dicit quod dictus Dalmianus habet unum vestitum bixum, foderatum de pellibus, quod dicitur fuisse illorum fratrum appostolorum et specialiter dicti Zacharie. Item dicit quod Guillielmus, frater dicti Damiani, dat hospitalitatem et cibum et potum dictis appostolis, quando veniunt in terra Sancte Helene; et ipse testis audivit dici ab eo quod a duobus annis citra prebuit eis hospitalitatem, cibum et potum. Item dicit quedam, nomine soror Bona de Hostis, tenet septam appostolorum et tenuit eam sunt decem amni et ultra et prebet et prebuit huiusmodi hospitalitatem et cibaria dictis appostolis. Et dicit quod soror Bertholomea de Plumatio, que tenet dictam septam, venit ad standum, forsitan tres anni sunt, cum dicta Bona, eius sorore. Atamen recessit modo et nescitur quo iverit, quando intellexit quod illa de Plumatio erat capta. Item audivit dici quod Iohannes, Franciscus et Benvenutus, fratres et filii condam Iohannis de Blanchis, fratris dicti Damiani, a duobus annis citra dederunt hospitalitatem et cibaria dictis appostolis et in hac estate dicebant quod dictus Iohannes habebat quandam sororem de septa appostolorum, quam tenebat clam in domo et tenuit eam bene per.XV. dies; et dicit quod quando huiusmodi fratres appostoli veniebant  ad domum dicti Damiani vel Guillielmi vel Iohannis, dicti fratres ibant ad eos et visitabant eos. Item dicit quod Gerardus et Guido, fratres dicti Damiani, et Remedia, uxor dicti Gerardi, vadunt, ut audivit dici, ad visitandum huiusmodi appostolos sgarmiglatos quando veniunt ad domos aliquorum; dicti fratres et uxor eius Remedia vadunt ad visitandum et audiendum dictos appostolos. Dictus frater Guido inquisitor precepit personaliter dicto Martino massario quod ad penam et bannum centum librarum imperialium bononinorum, suo nomine et nomine dicti comunis, habeat et teneat in scerctum omnia et singula suprascripta et que sibi per dictum inquisitorem et eius notarium inponentur et quod in omnibus et per omnia debeat Alberto Carbonis in omnibus hobedire. Actum Bononie in domo inquisitionis, presentibus fratre Pinamonte ordinis predicatorum et Nasinbene Adelardi testibus. Ego Guido Bontalenti, imperiali autoritate et dicti inquisitoris notarius, predicta scripsi et publicavi.\n</0a4337af-a872-4dfd-8ba7-c60d5ff20c79>\n<646634e5-87f3-4c02-9ae3-76d5de5e4ada>\n\nDie decimo septimo augusti.\nLambertinus, filius condam Martini de Mongorio, constitutus in iudicio coram fratre Guidone Parmense inquisitore, iuravit mandata sancte Romane Ecclesie et dicti inquisitoris et de veritate dicenda. Interrogatus si scit quod olim presbiter Bonagratias, rector ecclesie Sancti Petri de Monorio, habuit aliquas possessiones in terra Plumatii, respondit et dixit quod dictus presbiter Bonagratias habebat in dicta terra Plumatii quandam peciam terre arate et vineate in loco dicto Canparolo; tamen nescit quot fuerit nec etiam confines eiusdem. Interrogatus de nominibus eorum qui ceperunt sorores seu mulieres que capte fuerunt in terra  appulini respondit et dixit quidam nomine Guercius, filius  Magantonis de Mongorgio, et Mugarellus de Capris de Mongorgio. Interrogatus de nominibus fideiupsorum qui fideiupserunt dictas mulieres, respondit quidam nomine Bonavisina, filia Rolandi de Pongano, et Albergiptus Gerardi de Pongano et Iohannes Bernardini de valle de Mongorgio, ut audivit ipse testis predicta et ita publicum et notorium est de eis que deposuit de dictis sororibus et mulieribus, et aliter nescit nisi auditu. Interrogatus a quibus audivit predicta et dixit quod predicta audivit a Gerarducio Petrigni de Magagnolo de Mongorgio et ab aliis multis personis, de nominibus quorum non recordatur; et dixit quod publicum et notorium est in dicta terra Mongorgii et Pongani et in contratis quod predicta omnia et singula ita fuerunt. Item dixit quod quidam nomine Iacobus Petrigni Magagnoli de Pongano et Iohannes et Petrucius, fratres filii Gerardini Traghi de Mongorgo, qui omnes sunt de numero appostolorum, ducebant dictas sorores et ab eis fuerunt acepte per predictos. Item dixit quod predicta debet scire quedam mulier nomine Maria, uxor Ghibertini de Costa, et Zaninus, eius f\u00eclius, de dieta terra Mongorgii. Interrogatus de receptatoribus dictorum appostolorum, respondit dictus  Gerardinus Trughus, Maria Ghibertini et Zaninus, eius f\u00eclius, et dicti Gerarducius Petrigini Magagnoli et Iacobus Petricini Magagnoli et Iohannes, eius frater, et etiam suprascripta Bonavixina Rolandi de Pongano.\nActum Bononie in domo officii inquisitionis, presentibus fratre Pinamonte Bononiensi, fratre Francisco Bononiensi de Sancto Martino et fratre Symone de Regio testibus.\nEgo Guido Bontalenti, imperiali autoritate et dicti inquisitoris notarius, predicta scripsi.\n</646634e5-87f3-4c02-9ae3-76d5de5e4ada>\n</4d4f2b30-0107-4786-8fd0-595c8c64b966>\n<d8030384-67fd-462a-80a7-7edac7e35b3a>\n<fa3ade2f-5cfc-4a88-b104-5540301dcf18>\n\nEodem die.\nBenicasa Martini, nuntius officii inquisitionis, retulit Alberto Carbonis et mihi Guidoni, notariis officii inquisitionis, se de mandato dicti inquisitoris citasse et non invenisse Albertinum de Ollis de Plumatio, sororem Bergam Lambertini de Lirano, que morabatur in terra Plumatii, Michaelem, eius fratrem, et Iohannem, privignum Controli da La Mane de Plumatio, ad domos ubi consueverunt habitare predicti et quilibet eorum in dicta terra Plumatii die iovis XIII augusti pro ipsa die pro primo termino, die veneris sequenti pro secundo, et die sabati subsequenti pro tercio termino peremtorie, ut conpareant coram dicto inquisitore ad standum et parendum mandatis dicti inquisitoris; alioquin dictus inquisitor procederet contra eos et quenlibet ipsorum, prout de iure fuerit procedendum, ipsorum absentia non obstante.\nItem retulit nuntius suprascriptus se mandato dicti inquisitoris cytasse et non invenisse omnes et singulos infrascriptos de terre Sancte Helene, diocesis Bononiensis, ad domos habitationis eorum et cuiuslibet eorum, die dominico XVI augusti ut ipsa die pro primo termino, et die lune sequenti pro secundo, et die martis subsequenti pro tercio termino peremptorie, conparere debeant coram dicto fratre Guidone inquisitore ad standum et parendum mandatis eius; alioquin dictus inquisitor procederet contra eos et quenlibet eorum, prout de iure fuerit procedendum, ipsorum absentia non obstante. Nomina autem eorum sunt hec: Bona de Ostis, Iohannes de Ostis, Iohannes de Blanchis, Damianus de Blanchis, Vivelda eius filia, Guillielmus de Blanchis, Franciscus de Blanchis, Gerardus de Blanchis, Benvenutus de Blanchis, Guido de Blanchis, Salvettus de Salvettis, Maria uxor eius, Ghixlina filia Brunelli, Vigundellus Brunelli, soror Bertholomea de Plumatio, que moratur in terra Sancte Helene, et omnes et singulos masculos et feminas de Blanchis cytatos ut supra.\n</fa3ade2f-5cfc-4a88-b104-5540301dcf18>\n<78a3b4f6-e1cb-4766-9033-fee7636dc8cb>\n\nDie XVIII1 augusti.\nFrater Formentinus de Mediolano ordinis servorum Sancte Marie cytatus conparuit in iudicio et presentia fratris Guidonis inquisitoris predicti et iuravit mandata sancte Romane Ecclesie et dicti inquisitoiis et de veritate dicenda. Interrogatus si scit aliquem qui receptaverit Rolandinum de Ollis de Mutina, respondit et dixit quod die lune X. mensis presentis augusti hora vespertina, quidam nomine Petrus Sacchus de Sancta Helena ivit ad dictum fratrem Formentinum ad locum fratrum servorum Sancte Marie in dicta terra, et dixit eidem quod volebat, si placeret ipsi fratri, quod ipse frater Formentinus veniret locutum cuidam fratri apostolo, qui erat in domo Guillielmi de Blanchis de dicta terra. Qui frater Formentinus dicta die lune non potuit ire ad loquendum cum dicto appostolo sed dictus Petrus Sacchus ivit locutum cum dicto appostolo ad domum dicti Guillielmi et postea rediit sequenti die ad predictum fratrem Formentinum et dixit sibi qualiter locutus fuerat cum dicto appostolo. Die vero martis sequenti, scilicet XI dicti mensis augusti, domina Giunta, uxor dicti  Guillielmi de Blanchis, cum veniret ad dictum fratrem  Formentinum causa confitendi se ab eo et ipse frater Formentinus reprehenderet ipsam dominam Guntam quod male faciebat eo quia receptabat illos qui sunt de septa appostolorum et quod ipse frater Formentinus non absolveret eam, nisi desisteret a predictis, dicta domina Giunta dixit eidem fratri quod in domo sua non hospitabantur nec receptabantur alique persone que habeant malam fidem nec que sint contra sanctam Romanam Ecclesiam vel officium inquisitionis. Et tunc idem frater dixit dicte domine Gunte: \"Quomodo dicitis vos talia verba, quia Petrus Saccus dixit mihi heri de sero quod ego deberem venire ad domum vestram locutum cuidam de septa dictorum appostolorum\". Que domina Gunta dixit tunc ipsi fratri: \"Ex quo scitis hec, quare interrogatis me? Certe bene dico vobis quod heri venerunt ad domum nostram duo de dictis appostolis et cenaverunt ibi et in media nocte vel circa separaverunt se de domo nostra\". Qui frater Formentinus dixit ipsi domine Gunte: \"Ego intendebam loqui cum eis propter verba que dixit mihi Petrus Sacchus\". Et ipsa domina Gunta dixit ipsi fratri: \"Ego dicam hoc Guillielmo marito meo et si vobis placebit loqui cum eis, bene poteritis loqui, quia sepe veniunt ad domum nostram\". Postea vero, cum dicta domina Zunta recessisset et dixisset predicta verba dicto Guillielmo marito suo, idem Guillielmus ivit ad locum ubi erat unus ex dictis appostolis et dixit dicto appostolo quod dictus frater Formentinus libenter loqueretur cum eo. Qui frater appostolus respondit quod sibi placebat et tunc idem Guillielmus rediit ad dictum fratrem  Formentinum et dixit ei: \"Vos venietis ad domum meam et ibimus ubi est dictus frater appostolus\". Qui vero frater Formentinus post prandium ivit ad domum dicti Guillielmi et ibi invenit unum ex dictis appostolis et locutus fuit per magnam horam cum dicto appostolo de multis et variis usque post nonam, presentibus dictis Guillielmo et domina Zunta eius uxore et fratre Bartholo de Massa ordinis servorum Sancte Marie; et interrogavit ipse frater Formentinus dictum appostolum quo nomine vocabatur. Qui appostolus dixit quod nominabatur Rolandinus de Mutina, asserendo et affirmando se esse de societate fratris Dolcini de Novaria; et dixit quod predicta fuerunt in domo dicti Guillielmi, presentibus suprascriptis. Item dixit quod audivit dici quod Maria, uxor Salvitti de Sancta Helena, dicebat publice hominibus et personis: \"Videte quod inquisitores et fratres persecuntur illos qui sunt de numero appostolorum; certe male faciunt quia isti appostoli sunt boni homines, et quando ego cocho unam cottam panis et ipsi fratres appostoli veniunt ad domum meam, illa cotta plus durat octo diebus ultra quam faciat quando non veniunt et hoc est propter santitatem ipsorum appostolorum\". Item dixit quod ipse frater Formentinus audivit a fratre Iacobo de Pistorio, dicti ordinis servorum Sancte Marie, quod idem frater Iacobus audiverat dici Damiano de Blanchis de Sancta Helena, cum idem frater reprehenderet dictum Damianum, quod male faciebat quia receptabat appostolos assignando sibi quod unus de illis appostolis fuerat conbustus et dampnatus per inquisitorem hereticorum, dictus Damianus respondit eidem fratri dicendo quod sanctus Laurentius fuerat etiam conbustus et utinam quod ipse Damianus foret conbustus et anima ipsius Damiani esset in loco in quo erat anima dicti fratris appostoli qui conbustus fuerat. Interrogatus de receptatoribus dictorum appostolorum, respondit et dixit Guillielmus et Damianus predicti, Salvettus Petrigoli de Sancta Helena et uxores et familie predictorum et etiam Bona et Iohannes de Ostis, qui omnes morantur in dicta terra Sancte Helene et soror  Bartholomea de Plumatio, que moratur cum dictis Bona et Iohanne.\nActum Bononie in domo officii inquisitionis, presentibus fratribus Petro de Marsiliis et Henduardo Bononiensi ordinis predicatorum testibus.\nEgo Guido Bontalenti, imperiali autoritate et dicti inquisitoris notarius, predicta scripsi.\n</78a3b4f6-e1cb-4766-9033-fee7636dc8cb>\n<228377f3-caca-4779-a370-f697a84b41d3>\n\nDie vigesimo secundo augusti.\nIacobus, filius condam Petricini de terra Mongorgii, sponte conparuit in iudicio coram fratre Guidone Parmensi inquisitore predicto et iuravit mandata sancte Romane Ecclesie et dicti inquisitoris et abiuravit omnem heresim, fidem et credenciam  hereticorum et iuravit de mera veritate dicenda. Interrogatus suo sacramento si cognoscit vel cognovit unquam aliquem hereticum vel hereticam, credentem, fautorem, defensorem vel receptatorem hereticorum aut infamatum vel suspectum de heresi vel male loquentem de fide catholica, quam sancta Romana Ecclesia tenet, docet, predicat et precipit observari aut aliquem vel aliquos, masculum vel feminam, qui sint de numero illorum qui vulgariter appostoli nominantur, respondit quod sic. Interrogatus de nominibus eorum, respondit et dixit Rolandinus de Ollis de Mutina, Iohannes et Petrus, fratres et filii Gerardini Trughi de  MonporQ\u00ccO, Longinus de Pergamo, Nicholinus de Regno, Nicholaus de Ferraria, frater Gerardus de Tiglola, Gilius de Foligno, Ysa de Mutina, Bartholomea de Plumatio et Primeria de Castro Novo, Albertus de Trento, Iohannes de Novaria, Martinus de Mediolano, Petrus del Prato, Bartholomeus, eius frater, de comitatu Mutine, Ri echus de Solegnano, Ugolinus eius filius, Phylippus de Fredo, Mutinensis diocesis, Benedictus de Monorpio,  Bemardinus de burgo Sancti Felicis, Iacobus de Fregnano, Guillielmus eius frater, Ieminianus de Fregnano, Iohannes de Serra de Fregnano, Bernardinus de Monte Vallano; qui omnes et singuli sunt de numero dictorum apostolorum. Interrogatus in quibus locis fuit ipse Iacobus cum suprascriptis Rolandino a duobus annis citra, respondit in terra Agnane, Mutinensis diocesis, iuxta domum Aldrevandini de Agnano in curia domus ipsius  Aldrovandini et postea iverunt ad quoddam nemus et dictus Aldrevandinus mixit eis comedere. Item dixit quod fuit in terra Prati in domo Petri dal Pra, Mutinensis diocesis; qui Petrus est de numero dictorum appostolorum. Item dixit quod fuit ipse Iacobus in terra Sancte Helene a festo Pascatis citra, in quadam tepa Damiani de Blanchis, una cum Rolandino de Ollis de Mutina et fuerunt ibidem cum eis Bona de Ostis et Vivelda, filia dicti Damiani. Qui Iacobus recessit et dictus Rolandinus remansit ibidem; et hec fuerunt noctis tempore. Item dixit quod fuit in domo dicte Bone de Ostis a dicto tempore citra et comedit et bibit ipse Iacobus in domo dicte Bone. Item dixit quod fuit cum dicto Rolandino de Ollis ab uno anno citra in domo Guillielmi de Blanchis de Sancta Helena. Qui Rolandinus locutus fuit cum dicto Guillielmo et ibi dormierunt usque prope diem et postea recesserunt et ibi etiam presens fuit uxor dicti Guillielmi. Item dixit quod ab uno anno citra fuit idem Iacobus una cum dicto Rolandino de Ollis in domo Salvitti de Sancta Helena et ibi comederunt et biberunt et recepti fuerunt a dictis Salvetto et uxore eius. Item dixit quod fuit ipse Iacobus in terra Plumatii in domo Albertini de Ollis et locutus fuit cum uxore dicti Albertini. Item dixit quod fuit ipse Iacobus receptatus in terra Mongorgii in domo Bonvixine de Mongorgio per ipsam Bonvixinam et ibidem comedit et bibit duabus vicibus et hec fuerunt a festo nativitatis Domini proxime elapso citra. Item fuit in domo Guillielmi de Tramonti de Mongorgio a dicto tempore citra et fuit receptatum per dictum Guillielmum et ibidem comedit et bibit pluribus vicibus. Item dicit quod fuit ipse Iacobus in terra Sancte Helene, in domo Damiani de Blanchis et receptatus ab uxore dicti Damiani, et dedit sibi comedere et bibere a uno anno citra. Interrogatus de verbis quibus usus fuit dictus Rolandinus quando fuit in tega dicti Damiani de Sancta Helena, presentibus ipso Iacobo, Bona de Ostis et Vivelda, filia ipsius Damiani, respondit quod ipse Rolandinus loquebatur de consilio Christi et dicebat quod quidam iuvenis ivit ad Christum et interrogavit eum: \"Domine, quid faciendo vitam eternam possidebo\". Cui Christus respondit: \"Serva mandata\"; cui iuvenis iterum dixit: \"Quid possum ego facere plus ut habeam maiorem perfectionem\"; respondit ei Christus: \"Si vis perfectus esse, vade et vende omnia que habes et da pauperibus\". Et in alio loco dixit Christus quod \"vulpes foveas habent et volucres celi nudos; filius autem hominis non habet ubi capud reclinet\". Iterum Christus dixit: \"Qui non manducat meam carnem et bibit meum sanguinem non habebit vitam eternam\"; tunc indey scandaligati recesserunt a Christo et Christus vertit se ad discipulos et dixit eis: \" Nunquid et vos vultis abire?\". Cui respondit Petrus: \"Domine, ad quem ibimus; verba vite eterne habes\". Qui Iacobus dixit quod fuit de numero dictorum appostolorum spacio quatuor annorum vel circa. Item dixit quod interfuit ipse Iacobus in terra Mongorii in loco dicto Amecla super possessione Alberti de Olmo, ut credit de possessione, et ibidem predicavit Longinus predictus et interfuerunt Zacharias de Sancta Agatha, Bonvixina de Monorio, dictus Albertus, Blaxius de Mongorgio, Guido de Paneriis et alii quamplures, de nominibus quorum non recordatur. Item dixit quod olim presbiter Bonagratias, rector ecclesie Sancti Petri de Monorio, receptavit aliquando in domo sua dictum Iacobum  et alios de numero dictorum appostolorum et dixit ipse Iacobus quod predicti omnes et singuli qui receptaverunt ipsum Iacobum et alios de septa dictorum appostolorum, secundum quod superius scriptum est, receptaverunt eos, ipsis scientibus quod erant de numero et septa dictorum appostolorum.\nActum Bononie in domo officii inquisitionis, presentibus fratre Francisco de Sancto Martino et presbitero Francisco, rectore Sancti Petri de Mongorio, testibus.\nQui frater Guido inquisitor absolvit eum a vinculo excomunicationis.\nEgo Guido Bontalenti, imperiali autoritate et dicti inquisitoris notarius, predicta scripsi.\n</228377f3-caca-4779-a370-f697a84b41d3>\n<d60ae564-c7b1-449d-b593-fcf36413bc70>\n\nEodem die.\nAlbergiptus, filius Gerardini Traghi de Monorio, cytatus conparuit in iudicio coram fratre Guidone Parmense inquisitore et iuravit mandata sancte Romane Ecclesie et dicti inquisitoris et de veritate dicenda. Interrogatus si ipse Albergiptus receptavit in domo sua a duobus annis citra aliquos de illis qui appostoli nominantur, respondit sic. Interrogatus de nominibus illorum quos receptavit a dicto tempore citra, respondit et dixit Petrum et  Iohannem, fratres suos, Iacobum Petricini, frater Gerardus de  Montonbrario, qui omnes sunt de numero dictorum appostolorum.  Interrogatus quid sit de illis mulieribus, que capte fuerunt hiis diebus in terra \u00c7appulini, respondit et dixit quod audivit dici quod due mulieres capte fuerunt iam sunt quindecim dies vel circa in terra \u00c7appulini in quadam tega Iohannis asenarii de Ciappolino, per Guercium, filium Magantonis, et Muggarellum, famulum Dexii de Cugano, et eas captas ducxerunt ad locum cui dicitur Monte Zaguli in quadam tega, et post hec quidam nomine Golottus sive Ugolottus, filius Rodulfi notarii de \u00c7appulino, ut credit de  prenomine, et quedam mulier nomine Bonvixina de Mongorgio iverunt ad dictum locum et fecerunt predictis Guergio et Mugarello securitatem de XXV. libris bononinorum. Interrogatus a quibus audivit predicta, respondit se non recordari; set dixit quod publicum et notorium est in contratis Mongorgii et quod predicti ceperunt dictas mulieres et predicti fideiupserunt pro eis.\nActum Bononie in domo officii inquisitionis, presentibus fratre Francischino de Sancto Martino ordinis predicatorum et Nasinbene Adelardi testibus.\nCui Albergipto dictus inquisitor precepit quod non separet se de civitate Bononie, nisi prestet ydoneam cautionem sub pena XXV librarum bononinorum.\n</d60ae564-c7b1-449d-b593-fcf36413bc70>\n<97755674-701c-4b0a-8091-637f9b1b69a5>\n\nEodem die, loco et testibus.\nDictus inquisitor precepit Martino massario terre Sancte Helene quod deponat et deponere debeat penes fratres de Sancta Helena res omnes et singulas sequestratas tanquam de bonis Iohannis et Bone de Ostis.\nEgo ydem Guido notarius scripsi.\n</97755674-701c-4b0a-8091-637f9b1b69a5>\n<c030ff81-dcf5-46c4-9568-061dadeb69ba>\n\nDie XXIII augusti.\nDominus frater Guido Parmensis inquisitor predictus statuit terminum Iohanni, filio domini Cavallini, capelle Sancte Marie Maioris, cras die lune pro primo termino, et die martis sequenti pro secundo, et die iovis subsequenti pr\u00f2 tercio termino peremtorie, ad hostendum, producendum et probandum quidquid vult coram ipso inquisitore ad prolationem iuris sui, occasione illarum rerum que sequestrate fuerunt tanquam de bonis dicti domini Cavallini et etiam super possessione et domo dicti domini Cavallini, quas habet in terra Sancte Helene emptas per eum a Iohanne et Bona de Ostis\n</c030ff81-dcf5-46c4-9568-061dadeb69ba>\n<72471e80-f9df-4c84-9158-98681f0fe363>\n\nDie XXIIII augusti.\nDominus frater Guido predictus inquisitor assignavit dicto domino Cavallino similiter terminum in omnibus et per omnia.\n</72471e80-f9df-4c84-9158-98681f0fe363>\n<5aa405bb-8720-48dd-87a2-ac38e9ea3b56>\n\nEodem die, loco et testibus.\nGhibertus Bernardini de Mongorgio, in iudicio constitutus coram fratre Guidone Parmense inquisitore, suo sacramento dixit quod pro anno presenti habuit et percepit de quadam pecia terre laborate, que fuit olim presbiteri Bonagratia, rectoris ecclesie Sancti Petri de Mongorgio, posita in curia Mongorgii, in loco qui dicitur a Bellasio, iuxta heredes Bernardini de Asinis a duobus lateribus, et iuxta possessiones ecclesie de Burgo et iuxta viam, decem corba frumenti. Item dixit quod dicta pecia terre laborate cum alia terra, que fuit olim dicti presbiteri Bonagratie, que est simul cum dicta pecia terre, est septem mine vel circa, salvo plus vel minus. Item dixit quod alia pecia terre laborate, posita in dicta curia in loco dicto Maritima, iuxta dominam Richeldinam domini Sinibaldi, iuxta possessiones dicte ecclesie et iuxta viam, que potest esse undecim sestaria vel circa, salvo plus vel minus. Item alia pecia terre laborate, posita in curia dicte terre in loco dicto La Fontana, iuxta Iohannem Alberti, iuxta Blaxium  Iohannis et iuxta viam, fuerunt in bonis et de bonis dicti olim presbiteri Bonagratie et dictus presbiter Bonagratias eas et quanlibet earum tenebat et possidebat tempore mortis sue.\nCui Ghiberto idem inquisitor precepit quod hinc ad octo dies proximos presentet ipsi inquisitori quinque corbas frumenti vel extimum ipsorum.\n</5aa405bb-8720-48dd-87a2-ac38e9ea3b56>\n<cd067891-6328-43df-bf6f-c64c3428f504>\n\nEodem die, loco et testibus.\nBenvenutus, filius condam Iohannis de Blanchis, cytatus conparuit in iudicio coram fratre Guidone Parmense inquisitore et iuravit ut supra. Interrogatus si cognoscit vel cognovit aliquem hereticum et cetera, respondit quod non, sed forte sunt tres vel quatuor anni quod ipse vidit Bernardinum de burgo Sancti Felicis. Interrogatus si ipse testis a tribus annis citra receptavit in domo sua aliquem de illis qui nominantur appostoli, respondit non. Interrogatus si cognoscit aliquos receptatores predictorum et qui dederint eis comedere et libere, respondit quod sic, scilicet  Iohannes et Bona de Ostis et hoc dixit scire auditu. Interrogatus a quibus audivit, respondit non recordari, sed hoc publice dicitur et ita publicum et notorium est in terra Sancte Helene.\nCui Benvenuto idem inquisitor statuit terminum cras per totam diem ad corigendum et emendandum dictum suum.\n</cd067891-6328-43df-bf6f-c64c3428f504>\n<df87aa8c-4186-4cb8-a3aa-d0364cf72273>\n\nEodem die, loco et testibus.\nGerardus condam Benvenuti de Blanchis de Sancta Helena, cytatus conparuit coram dicto inquisitore et iuravit mandata sancte Romane Ecclesie et dicti inquisitoris et abiuravit omnem heresim et cetera et iuravit de veritate dicenda. Interrogatus si cognoscit aliquem hereticum vel hereticam et cetera, seu aliquem de illis qui appostoli nominantur, respondit et dixit quod a tribus annis citra non vidit nec cognovit aliquem de dictis qui appostoli nominantur. Interrogatus de receptatoribus dictorum appostolorum, respondit et dixit quod publicum et notorium est in dicta terra  Sancte Helene quod Iohannes et Bona de Ostis sunt receptatores dictorum appostolorum et alios non cognoscit.\nCui Gerardo dictus inquisitor statuit terminum hinc ad diem dominicam proxime venturam corrigendi et emendandi dictum suum.\n</df87aa8c-4186-4cb8-a3aa-d0364cf72273>\n<18af1c78-8caa-469e-a2dd-1ffe5b99b0e2>\n\nEodem die, loco et testibus.\nFranciscus condam Iohannis de Blanchis de Sancta Helena cytatus conparuit ut supra, et iuravit ut supra. Interrogatus ut supra, respondit et dixit quod a tribus annis citra non cognovit aliquem de dictis appostolis. Interrogatus de dictis eorum receptatoribus, respondit se nichil scire.\n</18af1c78-8caa-469e-a2dd-1ffe5b99b0e2>\n<adb93e86-8cc4-4007-803e-fb94189ad9db>\n\nGuido condam Benvenuti de Blanchis de Sancta Helena, cytatus conparuit ut supra et iuravit ut supra. Interrogatus ut supra, respondit quod a tribus annis citra non cognovit aliquem de dictis appostolis. Interrogatus de receptatoribus dictorum appostolorum, respondit quod publice dicitur quod Iohannes et Bona de Ostis sunt receptatores dictorum appostolorum et alios non cognoscit.\n</adb93e86-8cc4-4007-803e-fb94189ad9db>\n<5cbe1c7e-3faa-4a2a-be72-d78ee066148e>\n\nDie vigesimo septimo mensis augusti.\nNascinbene Adelardi, nuntius officii inquisitionis, retulit se mandato dicti inquisitoris cytasse et non invenisse subscriptos omnes et singulos ad domos habitationum eorum et cuiuslibet ipsorum die vigeximo dicti mensis augusti pro die vigeximo primo sequenti pro primo termino, et pro die vigeximo secundo pro secundo termino, et pro die XXIII dicti mensis pro tercio termino et peremtorie, ut venirent et conparere deberent coram dicto fratre Guidone Parmense inquisitore ad standum et parendum mandatis ipsius inquisitoris; alioquin dictus inquisitor procederet contra eos, prout de iure fuerit procedendum, ipsorum absentia non obstante. Nomina autem eorum sunt hec: Ghibertus Bernardini de Mongorgio, Bonvisina, filia Rolandi de Pongano, Albergiptus Gerardi de Pongano, Iohannes Bernardini de valle de Mongorgo, Gerarducius Petrigini Magagnoli de Mongorgo, Iacobus Petrigini Magagnoli de Pongano, Iohannes et Petrucius, fratres et filii Gerardini Traghi de Mongorgo, Maria Ghibertini de Costa, Zaninus eius filius de Mongorgo, Gerardinus Traghus, Iohannes asenarius de Zapolino, Petrus Iacobi de Burgo.\n</5cbe1c7e-3faa-4a2a-be72-d78ee066148e>\n<1ba9367c-2c3e-4183-99e9-75954f32e555>\n\nDie quinto octubris.\nPetrus Dal Prao condam Dominici de terra Livizani, comitatus Mutine, in presentia domini fratris Guidonis Parmensis ordinis predicatoram, inquisitoris heretice pravitatis in civitate Bononie et provintia Lombardie inferioris, in iudicio constitutus, iuravit precepta sancte matris Ecclesie Romane et dicti domini inquisitoris et abiuravit omnem heresim, fidem et credentiam hereticorum. Dixit tamen quod nolebat abiurare fidem et credentiam, doctrinam et societatem Dolgini de Novaria et sequacium suorum. Interrogatus si dominus papa preciperet ei quod ipse Petras non teneret fidem nec dotrinam Dolgini de Novaria, si ab ea discederet, respondit quod non. Item interrogatus si credit teneri ad obedientiam domini pape si ipse dominus papa preciperet ei quod discederet a vita, fide et dotrina Dolgini et sequacium suorum, respondit quod non credit teneri nec credit quod dominus papa preciperet ei. Interrogatus si alias abiuravit omnem heresim, fidem, credentiam et dotrinam hereticorum et specialiter dicti Dolgini, respondit quod sic. Interrogatus si ficte iuravit, nolens servare quod promitebat, respondit quod sic. Interrogatus si Gerardus Segarelli, Petrus Agugoli et Deolay de Balugula et Zacharias de Sancta Agatha, qui alias tanquam heretici fuerunt condempnati de crimine heresis per dominum fratrem Guidonem Vicentinum tunc inquisitorem, fuerunt boni homines et catholici in vita sua et tempore mortis sue et nunc sunt in vita eterna, respondit et dixit quod credit dictos Zacharias et Deolay fuisse bonos homines et in statu salutis in vita eorum et si steterunt ita firmi in morte sicud erant in vita, credit eos esse in statu salutis; de aliis nichil dicit quia non cognovit eos. Item interrogatus si credit se esse excomunicatum si Ecclesia vel dominus papa excomunicaret eum propter fidem et vitam quam tenet, respondit quod non. Item interrogatus si in vita et in morte vult tenere et servare fidem et dotrinam Dolgini et sequacium suorum, respondit quod sic et per eam fidem credit saivari. Interrogatus si predicavit et docuit predictam fidem et septam Dolgini, respondit quod sic, secundum quod scivit et potuit. Interrogatus si fuit in domo in qua habitabat soror Berga in Plumatio, respondit quod sic. Interrogatus quantum tempus est, respondit quod fuit de tempore madii vel iunii proxime preteriti. Interrogatus ad quid erat ibi, respondit causa loquendi sorori Berge et dicit quod domina Betixia condam Iordani de Bocchadeferris et Sovranus condam Bocchadeferro, naturalis ut credit, et quedam famula dicte domine Bixie venerunt ibi et contulerunt ad invicem de fide et vita predicta. Interrogatus si docuit ibi, respondit quod sic, ut scivit, de fide et vita predicta. Interrogatus si a tempore quo abiuravit dictam fidem et vitam fuit in terra Plumatii, respondit quod sic, semel sive vice predicta, et tunc fuit in domo Iohannelli, sororis Berge, fratris Vitalis de Plumatio. Interrogatus qui venerunt ad eum respondit Iohannellus, frater Roberge, et non alii. Dicit etiam quod fuit in domo Bartholomee ante duos annos in dicta terra Plumatii et ipsa Bertholomea receptavit eum credendo et sciendo eum Petrum esse de vita, fide et septa dicti Dolcini. Interrogatus si fuit alibi receptatus in comitatu Bononie, respondit quod modo est annus, tempore seminum de mense septembris, fuit receptatus in domo Iohannelli de Ostis in terra Sancte Helene et venerunt ibi ad visitandum eum plures persone, quas non cognovit; dicit tamen quod dictus Iohannellus et soror Bona receptaverunt eum scienter, credentes et scientes eum esse de fide et vita Dulgini. Interrogatus in quibus locis fuit in comitatu Mutine et in ea civitate ab eo tempore citra quo iuravit mandata domini fratris Guidonis Vicentini seu eius vicharii et abiuravit omnem heresim et recessit a mandatis eius, respondit et dixit quod fuit... item interrogatus si cognoscit dominam Beatixiam, filiam condam Iordani Bocchadeferro, et Sovranum, filium naturalem condam Bocchadeferro, et  Gualandum, laboratorem dicte domine Bitixie, condam Gerardini de Maraschis, et... famulam dicte domine Betixie, respondit quod sic. Interrogatus si scit aliquid de recessu eorum, respondit et dicit quod audivit dici a quodam, qui vocatur Iohannes de Pongano, quod dicti domina Beatixia, Sovranus, Gualandus et famula recesserant; nescit tamen per quam partem, nisi quod credit quod irent ad Dolginum et specialiter dicta domina Betixia ibit, si habebit  cum quo vadat ad eum. Item interrogatus quam fidem credit esse meliorem an fides quam secuntur, tenent et docent fratres predicatores et minores et alii de Ecclesia, qui tenent cum eis, an fides Dolgini, dotrina eius et fides et septa sequacium suorum, respondit et dixit quod fides Dolgini et dotrina eius est melior et salubrior et illam vult credere et tenere et in ea vult vivere et mori.\nActum Bononie in domo officii inquisitionis super balchione, presentibus fratre Francisco de Sancto Martino de Apoxa ordinis predicatorum et Nasinbene Adelardi testibus.\nEgo Guido Bontalenti, imperiali autoritate et dicti inquisitoris notarius, predicta scripsi et publicavi.\n </1ba9367c-2c3e-4183-99e9-75954f32e555>\n<02226257-e0ba-489e-a152-41cb0864f128>\n\nDie sexto octubris.\nRolandinus filius fratris Gerardini de Ollis  suprascriptus, meliorando dictum suum constitutus in iudicio coram dicto fratre Guidone inquisitore, interrogatus si habuit ipse Rolandinus in civitate Bononie et in comitatu aliquos amicos, familiares et receptatores, respondit quod hospitatus fuit in domo Iohannis Ribaldini de burgo Sancti Felicis et ibi stetit una nocte. Inde dictus Iohannes duxit ipsum Rolandinum ad domum que est ex oposito ecclesie... et in dicta domo procuravit dictus Iohannes venire ad eum magistrum Iacobum medicum et magistrum Petrum qui legebat scolaribus, et ibi contulerunt ad invicem de factis Dolgini de Novaria. Deinde dixit quod Zacharias de Sancta Agatha dicebat se habere amicos in civitate Bononie sacerdotes Sancte Marie Maioris et invitabat ipsum ut veniret ad dictos sacerdotes et dixit quod dictus Zacharias etiam invitabat dictum Rolandinum ut veniret ad domum domini Thomacis, rectoris hospitalis Sancti Stephani; quem dominum Thomacem reputabat dictus Zacharias amicum et familiarem ipsius Qacharie et aliorum de septa sua et dixit idem Rolandinus quod audivit a dicto Zacharia dicente quod frequenter hospitatus fuerat in domo dicti domini Thomacis et receptatus per ipsum dominum Thomacem. Et dixit quod audivit a dicto Zacharia dicente quod quidam nomine Faciolus erat multum amicus et familiaris dicti Zacharie et illorum de septa sua et invitabat ipsum Rolandinum ut veniret ad domum dicti Facioli et dicebat quod ipse Faciolus morabatur Bononie iuxta macellum Porte Ravignane, ut credit de loco. Item dixit quod, postquam ipse Rolandinus recessit a mandatis officii inquisitionis, quodam sero ivit cum quodam socio eius de septa dictorum appostolorum ad heremitorium sororis que moratur in burgo Panicalis, a latere superiori versus Mutinam et fuit locutus per magnam horam cum dicta sorore de factis Dolcini de Novaria et de factis istorum appostolorum. Que soror dedit postea in recessu tres panes eidem Rolandino, ipsa sciente quod ipse Rolandinus erat de septa dictorum appostolorum. Item dixit quod fuit cum Alberto de Trento in domo Bartholomee, filie condam Guillielmine de Plumatio; que Bartholomea convocavit ad eos dominam Franciscam, uxorem Francisci Petri Zacharie, et dominam Marchexanam, sororem dicti Francisci, cum quibus dominabus venerunt alique domicelle et ibidem dictus Albertus predicavit et dixit secundum modum dictorum appostolorum, presentibus et audientibus dictis dominabus et Bartholomea et aliis personis, de nominibus quarum dixit se nescire; et predicta fuerunt antequam possesiones et bona dicte Bartholomee alienarentur, scilicet modo sunt duo anni vel circa. Item dixit quod fuit in domo dicti domini Petri Zacharie de Plumatio et ibi cenavit uno sero, tamen non iacuit; et receptatus per ipsum dominum Petrum, ipso domino Petro sciente et cognoscente dictum Rolandinum et quod erat de septa dictorum appostolorum, et dixit quod idem dominus Petrus duxit ad ipsum Rolandinum quendam qui dicebatur clericus et quendam alium hominem quem nescit nominare; quibus tribus hominibus et etiam dictis dominabus Francisca et Marchexana predicavit dictus Rolandinus, scilicet ab uno anno citra et dixit quod ipse Rolandinus ivit ad domum dicti domini Petri ad inducionem dictarum dominarum Francisce et Marchexane. Item dicit quod fuit locutus ipse Rolandinus cum Sovrano, clerico de Plumatio, de Dolgino et de vita et moribus dictorum appostolorum, scilicet dicto sero, quando cenavit ad domum dicti domini Petri; et hec fuerunt in broilo dicti domini Petri. Item dixit quod audivit dici a Zacharia de Sancta Agatha et a Bernardino de burgo Sancti Felicis quod dompnus Michael, ordinis fratrum Sancte Marie de strata, erat multum amicus et receptator ipsorum et aliorum de dicta septa apostolorum et quod pluribus vicibus locuti fuerunt cum eo de factis Dolgini predicti. Item dixit quod fuit in domo cuiusdam de terra Caxalicli, nomen cuius ignorat, qui moratur in terra Canuti et credit quod fuerit de terra Zappolini et receptatus per uxorem eius, ea sciente quod erat de dictis appostolis. Item dixit quod, ipso Rolandino existente in terra Foligni, audivit a Giliolo de Foligno et a Iohanne de  \u00c7appoiino, qui sunt de septa ipsius Rolandini, quod frater...  dixerit eis quod deberet sibi cavere quod insidie posite erant ei in civitate Rome per inquisitores et quod caperent eum nisi sibi caveret.\nActum Bononie in domo officii inquisitionis, presentibus fratre Francisco de Sancto Martino ordinis predicatorum et  Benincasa Martini testibus vocatis et aliis pluribus.\nEgo Guido Bontalenti, imperiali autoritate et dicti inquisitoris notarius, predicta scripsi.\n</02226257-e0ba-489e-a152-41cb0864f128>\n<519d4219-8990-4682-826b-6d3ce7b52da2>\n\nEodem die.\nBonamicus condam Martini de Lorentiis de Castro Novo, Mutinensis diocesis, constitutus in iuditio coram dicto fratre Guidone inquisitore, iuravit mandata sancte Romane Ecclesie et dicti inquisitoris et conquisitorum suorum et sucessorum eius in dicto officio, et abiuravit omnem heresim, fidem et credenciam  hereticorum et specialiter vitam, dotrinam et societatem sive septam Dolqini de Novaria et sequacium suorum, et promixit unquam tenere nec sequi illos qui appostoli nominantur nec eis vel alicui eorum perpetuo aliquod auxilium, consilium vel favorem et quod non ibit vagando per mundum et cetera omnia et singula promixit secundum formam officii inquisitionis sub pena vigimti quinque librarum bononinorum, tociens quociens et cetera, et de presentando se tociens quociens fuerit requisitus et cetera, et pro eo domina Flore condam Beroini de Mutina, que nunc moratur Bononie, in capella Sancti Christofori de Saragocia, fideiupsit sub dicta pena et obligatione suorum bonorum, obligans se secundum formam officii inquisitionis et renunctians et cetera. Qui inquisitor absolvit dictum Bonamicum a vinculo excomunicationis secundum formam officii inquisitionis, ex instrumento dicte absolutionis, scripto manu infrascripti fratris Francisci notarii et ex instrumento promissionis scripto manu Alberti Carbonis notarii.\nActum Bononie in domo officii inquisitionis, presentibus fratre Francisco de Sancto Martino ordinis predicatorum, Benincasa Martini, nuntio officii inquisitionis, et Petro filio dicti Benincase testibus.\n</519d4219-8990-4682-826b-6d3ce7b52da2>\n<a7bdea95-7fbf-49a7-9aee-c1cade55e528>\n\nDie septimo octubris.\nHugolina condam Albertini de Lirano, Mutinensis diocesis, que moratur in terra Plumatii, cytata conparuit in iudicio coram dicto fratre Guidone Parmense inquisitore, meliorando dictum suum dixit quod modo sunt tres anni vel circa quod ipsa Hugolina fuit in domo Guillielmine, que morabatur in dicta terra Plumatii, una cum Rolandino de Ollis de Mutina. Qui Rolandinus receptatus fuit et predicavit ibidem secundum modum illorum qui dicuntur appostoli, de fide et credencia Dolcini de Novaria. Interrogata de presentibus, respondit et dixit domina Marchexana, filia Petri Zacharie, et domina Francisca, nurus dicti Petri; que domine audiverunt et interfuerunt dicte predicationi. Item dixit quod fuit dicta Hugolina in domo dicte Guillielmine, vivente dicta Guillielmina, et ibi fuit presens Benvenuta, mater Vitalis conversi Sancte Marie de Montebellio, et Berta Guarini de Plumatio et Benvenuta feraria de Plumatio; in qua domo fuerunt duo de illis qui dicuntur appostoli, unus quorum predicavit de fide et credentia dicti Dolpini. Item dixit quod receptavit in domo sua Petrum Dal Pra; quem Petrum duxit ad ipsam domum Sovranus, filius naturalis condam Bocchadeferri, et ibidem iacuerunt ambo, scilicet dictus Petrus et Sovranus. Item dixit quod fuit ipsa Hugolina ad domum Albertini de Ollis de Plumatio, una cum Richelda, que dicitur prevedessa, cum dicto Albertino et Bonvixina eius uxore, et cum sorore Roberga, cum domina Margarita puppa de Plumatio; in qua domo dictus Rolandinus predicavit et dixit ut supra. Interrogata de tempore, respondit de anno presenti.\nActum Bononie in domo officii inquisitionis, presentibus dicto fratre Francisco et Nasinbene nunctio testibus.\n</a7bdea95-7fbf-49a7-9aee-c1cade55e528>\n<590b76da-d005-4092-bd15-8026e695e382>\n\nEodem die, loco et testibus.\nIohannes Albertini de Lirano, qui moratur in terra  Plumatii, cytatus conparuit coram dicto inquisitore, meliorando dictum suum dixit quod de anno presenti fuit in domo Albertini de Ollis de Plumatio, una cum Rolandino de Ollis de Mutina. Qui Rolandinus receptatus fuit et predicavit in dicta domo de dotrina et fide Dolgini de Novaria, presentibus et audientibus predicta dicto Albertino, Bonavixina eius uxore, Iohannello fratre Vitalis, et Bartolino Balugano de Plumatio. Item dixit quod de anno presenti fuit in domo presbiterissarum de Plumatio una cum dicto Rolandino, receptato in dicta domo. Qui Rolandinus predicavit ibidem, ut supra dixit, presentibus et audientibus predicta dicto Albertino, Sovrano condam Boccadeferri, Iohannello predicto, Roberga sorore ipsius testis, Benvenuta feraria et Richelda et Francisca presbiterissis. Item dixit quod ipse Iohannes de anno presenti invenit in domo sua dictum Rolandinum receptatum    ibidem et ad eum venerunt ad dictam domum dicta Roberga, Richelda de Bagano, que moratur in dicta terra Plumatii, et dicta Benvenuta feraria. Item dixit quod fuit in domo dictarum presbiterissarum cum Petro Dal Pra receptato ibidem; ad quem visitandum venerunt Albertinus de Ollis predictus et uxor eius et dicte presbiterisse.\nEgo Guido Bontalenti, inperiali autoritate et dicti inquisitoris notarius, predicta scripsi.\n\n </590b76da-d005-4092-bd15-8026e695e382>\n<729d1931-aac3-41d8-8ccf-ec17ca5777ea>\n\nEodem die.\nDominus frater Guido Parmensis inquisitor predictus assignavit terminum hinc ad diem crastinum ad sonum canpanelle, per quam redditur ius, Petro condam Dominici Dal Prao ad faciendum omnem suam defensionem.\n</729d1931-aac3-41d8-8ccf-ec17ca5777ea>\n<469702f3-8472-4836-80b2-af8650323964>\n\nEodem die.\nRolandinusde Ollis de Mutina, constitutus in iudicio coram dicto inquisitore, meliorando dicta sua dixit et confessus fuit quod receptatus fuit in domo magistri Iacobi de Manteghellis medici et ibi cenavit et iacuit, sciente ipso magistro Iacobo quod dictus Rolandinus erat de septa dictorum appostolorum, et de mane antequam recederet comedit etiam ibidem et cum eo erat Albertus de Tridento; et hec fuerunt circa duos annos elapsos et etiam alia vice receptavit eum dando sibi prandium. Item dixit quod dicto tempore fuit ad ecclesiam Sancti Anthonii de strata Sancti Vitalis ut inveniret Zachariam de Sancta Agatha, et in dicta ecclesia invenit Qachariam et comederunt et biberunt et receptati fuerunt per presbiterum Venturam et Iohannem, ut credit de nominibus, ipsis presbiteris scientibus quod predicti erant de septa dictorum appostolorum; et contulerunt ad invicem de fide et dotrina Dolgini de Novaria et postea fuit in dicta ecclesia pluribus vicibus receptatus per dictos presbiteros. Etdixit quod si non invenisset dictum Zachariam in ecclesia predicta, quod intendebat ipsum querere ad hospitale Sancti Stephani in domo domini Thome vel in ecclesia Sancte Marie Maioris. Item dixit quod fuit in dicto tempore receptatus in terra Plumatii per dominam Richeldinam que fuit amica Iordani de Bocchadeferris, ea sciente quod ipse Rolandinus erat de septa dictorum appostolorum et septa Dolgini et ibi predicavit familie diete domine Richeldine, scilicet cuidam iuveni dicte Richeldine. Que Richeldina dixit dicte familie sue si volebant audire quendam amicum Dei predicantem. Item dixit quod fuit in terra ... , comitatus Bononie, ad domum Severii de dieta terra et ibi receptatus per dictum Severium et bibit in dicto loco una cum Ugolino de Monte Chalvo, qui erat de septa ipsius Rolandini, dicto Severio sciente predictos esse de septa predicta, modo potest esse annus vel circa. Item dixit quod modo potest esse annus vel circha quod ipse Rolandinus receptatus fuit in terra Chalcharie, comitatus Bononiensis, in domo Marie uxoris Raynerii, que est soror Roberghe, et comedit et bibit in dicta domo et receptatus per ipsam Mariam, ea sciente quod dictus Rolandinus erat de dicta septa et etiam presens fuit predictus Zannibellus, filius dicte Marie, qui bene cognoscebat Rolandinum predictum.\nActum Bononie in domo officii inquisitionis, presentibus fratre Iacobo Bono de Padua ordinis predicatorum et Alberto Carbonis notario testibus.\nEgo Guido Bontalenti, notarius officii inquisitionis, predicta scripsi.\n</469702f3-8472-4836-80b2-af8650323964>\n<b6591325-3a8e-4f24-804c-8272fdcc7e2c>\n\nEodem die, loco et testibus.\nPetrus Dal Pra supra dictus, constitutus in iudicio coram inquisitore, meliorando dictum suum dixit et confessus fuit quod modo est annus vel circa, fuit receptatus per Guillielmum de Sancta Helena duabus vicibus in dicta terra, in domo ipsius Guillielmi et comedit et bibit, ipso Guillielmo sciente quod dictus Petrus erat de septa et societate Dolgini de Novaria. Item dixit dicto quod dicto tempore fuit receptatus per Damianum de Sancta Helena et arravit ipse Petrus una die cum dicto Damiano, et sero sequenti cenavit cum dicto Damiano et iacuit in tega sua, ipso Damiano sciente quod dictus Petrus erat de septa predicta; et dixit quod fuit pluribus vicibus ad domos predictorum dicto tempore et receptatus per eos; et dixit quod uxor dicti Damiani etiam receptabat dictum Petrum, sciens ipsum esse de septa predicta. Item dixit quod fuit receptatus in domo Salvetti de dicta terra per ipsum Salvettum dicto tempore et comedit et bibit et iacuit iuxta  paglarium dicti Salvetti, ipso Salvetto sciente quod dictus Petrus erat de septa predicta; cum quibus omnibus Guillielmo, Damiano et Salvetto conferebat ipse Petrus de dotrina et fide Dolgini de Novaria et de novitatibus futuris. Item dixit quod receptatus fuit ipse Petrus in terra Plumatii in domo Albertini de Ollis per ipsum Albertinum et cenavit et iacuit ibidem et contulit cum eo de vita et dotrina dicti Dolgini, ipso Albertino sciente quod ipse Petrus erat de septa predicta; et hec fuerunt de mense iunii proxime elapsi. Et dixit quod in predictis locis vel aliquo eorum nullus venit ad eum nisi ut superius continetur. Item dixit et confessus fuit quod ipse Petrus receptatus fuit in contrata montis Fredi, curie Montisbelli, de mense maii proxime elapsi, in domo domine Beatrixie, filie condam Iordani Bochadeferri, et receptatus per eam et comedit et bibit et iacuit una nocte et contulit ibi de fide et dotrina dicti Dolgini, presente et audiente dicta domina et Bellucia eius famula, et Gualando Gerardini et Sovrano, filio naturali Bochadeferri; qui Sovranus duxit eundem Petrum iuxta locum predictum; qui omnes sciebant dictum Petrum esse de septa predicta. Item dixit et confessus fuit quod ipse Petrus receptatus fuit in terra Castri Veteris, diocesis Mutinensis, in domo  Bonamici, qui fuit de Castro Novo, per ipsum Bonamicum et  Beatrixiam uxorem eius, et comedit et bibit et iacuit multis vicibus et diversis temporibus ab uno anno citra et conferebat cum eis de fide et dotrina predicta, ipsis scientibus quod ipse Petrus et alii infrascripti erant de septa predicta; et fuerunt cum eo dompnus Iohannes de Medola, Mutinensis diocesis, Primeria de Castro Novo, qui sunt de dicta septa, et Margarita, uxor Benedicti  Sabadini de Solegnano, et Bartholomea, soror presbiteri de Solegnano. Item dixit quod fuit in terra predicta in contrata que vocatur Aglano ad domum Aldrevandini de dicta terra et cenavit iuxta domum dicti Aldrevandini; qui Aldrevandinus paravit cenam ipsi Petro et aliis infrascriptis, scilicet Rolandino de Ollis de Mutina, dicte Primerie et dicto Aldrevandino et aliis multis; in quo loco dictus Rolandinus predicavit de fide et dotrina Dolgini de Novaria; et hec fuerunt de mense augusti proxime elapsi. Item dixit quod fuit receptatus in domo Henrici de Solegnano per dictum Henricum et Ugolinum eius filium, et dominam  Adelectam uxorem eius, et etiam in domo Phylippi de Pallagano et in domo Ugolini de Monte Calvo, vivente dicto Ugolino, et in domo Beatrixie, que moratur in curia dicte terre Castri Veteris, et receptatus fuit per predictos et comedit et bibit in domibus predictis, eis scientibus quod ipse Petrus erat de septa predicta; cum quibus contulit dictus Petrus de fide et dotrina dicti Dolgini et eis cognoscentibus dictum Petrum esse de septa predicta.\nEgo Guido Bontalenti, imperiali autoritate et dicti inquisitoris notarius, predicta scripsi.\n</b6591325-3a8e-4f24-804c-8272fdcc7e2c>\n<3ba0f778-bbf7-478a-9269-cfba27f6f5b8>\n\nDie octavo mensis octobris.\nDomina  Benvenuta feraria, uxor Iacobini de Plumatio, cytata conparuit coram fratre Guidone Parmense inquisitore et  abiuravit omnem heresim et iuravit mandata sancte Romane Ecclesie et dicti inquisitoris et de veritate dicenda et abiuravit septam et societatem Dolgini de Novaria et sequacium suorum. Interrogata si cognoscit vel unquam cognovit aliquos hereticos vel hereticas, credentes, fautores vel receptatores hereticorum vel de illis qui dicuntur appostoli seu de receptatoribus dictorum appostolorum, respondit et dixit quod ipsa testis fuit in terra Plumatii in domo Guillielmine de Plumatio; in qua domo fuerunt quatuor vel quinque de illis qui vulgariter nominantur appostoli et ibi unus ex eis predicavit et ibi erant ipsa testis, dicta Guilielma, Bartholomea eius filia, Marchexana uxor Premartini, domina Francisca nurus domini Petri Zacharie, domina Agnexia soror dicte domine Fran cisce, domina Ugolina et Roberga sororibus filie condam Albertini de Lirano, que morabantur in terra Plumatii, et Bonavixina, uxor Albertini de Ollis; qui appostoli receptati fuerunt in dicta domo per Guillielmam predictam et hec fuerunt antequam dicta Guillielma venderet bona sua. Item dixit quod fuit in domo Petri Zacharie de Plumatio ab uno anno citra et ibi invenit Rolandinum de Ollis de Mutina, hereticum condempnatum; qui Rolandinus receptatus fuerat in dicta domo et ibi erant dictus dominus Petrus, Francisca nurus sua, domina Marchexana eius filia, Petrus clericus et Ghixela pedisecha dicti domini Petri; qui Rolandinus predicavit ibidem. Item dixit quod fuit in domo presbiterissarum de Plumatio ipsa testis et ibi erat Rolandinus predictus receptatus per dictas presbiterissas; in quo loco fuerunt dicta testis, Roberga predicta, Albertinus de Ollis et Bonavixina uxor eius, Iohannellus frater Vitalis conversi, Michael frater dicte Roberghe, Bartolinus baluganus et dicta Ghixela pediseca dicti Petri, Maria Giunxii de Rastilino; qui Rolandinus predicavit in dicto loco et hec fuerunt de anno presenti. Item dixit quod fuit ipsa testis in domo domine Richelde Scurtighini de Plumatio et ibi erat Petrus Dal Pra, receptatus per dictam Richeldinam; et ibi fuerunt ipsa testis, dicta Richelda, Thomaxina uxor quondam Bartholomei de Sancto Vito, que moratur in dicta terra Plumatii, Iohannellus frater dicti Vitalis et Bartolinus de Baluganis predictus; qui Petrus predicavit ibidem et hec fuerunt de anno presenti. Item dixit quod fuit in domo societatis devotorum de Plumatio dicta testis et ibi vidit dictum Petrum Dal Pra receptatum ibidem per dictam Robergam et ibi erant dicta testis, Roberga predicta, Ugolina eius soror predicta, Richelda et Thomaxima Bartholomei de Sancto Vito, Margarita puppa et domina Betixia, filia condam Iordani  Bochadeferri, et dicta Ghixela; qui Petrus predicavit ibidem et hec fuerunt a decem et octo mensibus citra et etiam interfuit predictis Sovranus Bochadeferri sive Iohannes ferarii et Belluga, famula dicte domine Betixie. Item dixit quod anno presenti ante tempus messium duxit ipsa testis ad domum Corbelli sui fratris de Montebellio dictos Rolandinum et Petrum et ibi cenaverunt et steterunt nocte sequenti et ibi erant dicta testis, dictus Corbellus, domina Beatrixia eius uxor, Aldrevandinus eius frater, Guidoctus ferarius, Zaninus et Boninsegna eius fratres, et Sovranus predictus et  Ghibertina Gerardini Maraschi et dictus Gerardinus; qui Rolandinus predicavit ibidem et etiam ibi fuit Clerighinus, filius dicti Corbelli. Qui Rolandinus et Petrus receptati fuerunt per predictos  Corbellum et fratres, ipsis scientibus quod predicti erant de septa dictorum appostolorum et etiam in dicto loco fuerunt presentes predicti Albertinus de Ollis et Iohannellus et dixit quod dicta domina Betixia ivit cum dicta teste ad domum predictam et rogavit predictum Corbellum et fratres quod deberent receptare dictos Rolandinum et Petrum et quod bene provideret et miteret eis necessaria; et misit eis de pane et caxeo. Que domina Betixia et dicta testis etiam audiverunt documenta predictorum, eundo a dicta terra Plumatii ad domum predictam, et die sequenti dicta domina Betixia rediit una cum dicta Ghibertina ad domum predictam ad visitandum predictos et ad audiendum documenta eorum. Item dixit quod de anno presenti conduxerunt ipsa testis et dicta domina Betixia Petrum Dal Pra ad domum dictorum Corbelli et fratrum; qui Petrus receptatus fuit in dicta domo per dictum Corbellum et fratres et ibi cenavit et predicavit, presentibus dicto Corbello et fratribus, dicto Sovrano, qui venerat cum dicta domina Betixia, et dicta teste et Iohannello suprascripto, predictis omnibus scientibus dictum Petrum esse de septa dictorum appostolorum. Item dixit quod die kalendarum maii proxime elapsi vidit ipsa testis in curia Montisbellii ad domum Gerardini Maraschi, Rolandinum et Petrum predictos receptatos per dictum Gerardinum et dominam Ghixelam uxorem eius et ibi comederunt omnes predicti in prandio. Qui remanserunt in dicto loco et ipsa testis recessit et in dicto loco interfuit dicta domina Betixia et dixit dicta testis quod audiebat predictos et predicationes eorum, ipsa sciente quod septa eorum per Romanam Ecclesiam reprobata. Item dixit quod vidit ipsa testis in domo Iohannis  Balugani de Plumatio dictum Petrum Dal Pra predicantem receptatum per dictum Iohannem et ibi erant dictus Iohannes, Bertolinus eius frater, Maxettus et Dominicus, fratres dicti Iohannis, et Ymelda soror predictorum, et Bellina uxor dicti Iohannis et uxor dicti Bartholini, Beatrixia uxor Stephanini, et Iohannellus, frater suprascripti Vitalis; qui omnes circumstabant dictum Petrum et  audiebant verba sua; et hec fuerunt de anno presenti; tamen ipsa testis non mansit ibidem.\nActum Bononie in domo officii inquisitionis, presentibus fratre lordano domini Mascharonis, Iacobino ferario et Alberto Carbonis testibus.\nEgo Guido Bontalenti, inperiali autoritate et dicti inquisitoris notarius, predicta scripsi.\n</3ba0f778-bbf7-478a-9269-cfba27f6f5b8>\n<ae031e6a-23ef-4e37-8b99-efbaa761e793>\n\nDie nono octubris.\nPresbiter Ventura, prior ecclesie Sancti Anthonii strate sancti Vitalis, cytatus conparuit coram dicto fratre Guidone inquisitore et iuravit mandata sancte Romane Ecclesie et dicti inquisitoris et de veritate dicenda. Interrogatus si unquam cognovit vel cognosit aliquem hereticum vel hereticam, vivum vel mortuum, credentem, fautorem vel defensorem aut receptatorem eorum, dicit quod cognovit Zachariam de Sancta Agatha; qui Zacharias ivit multis vicibus, scilicet tribus vel quatuor vicibus, ad dictam ecclesiam Sancti Anthonii et ibi fuit receptatus per ipsum  presbiterum et per presbiterum Iohannem eius socium, ipso Zacharia dicente quod ibat ocultus propter timorem inquisitoris; et una ex dictis vicibus stetit tribus vel quatuor diebus et tunc venit ad visitandum ipsum Zachariam Rolandinus de Ollis et ibi receptatus fuit dictus Rolandinus per dictos presbiteros, eis presbiteris scientibus quod dictus Rolandinus etiam ibat ocultus propter timorem inquisitoris; et predicta fuerunt parum ante mortem dicti  Zacharie. Item dixit quod dictus Rolandinus de quadragexima proxime elapsa fuit ad dictam ecclesiam Sancti Anthonii receptatus per dictos presbiteros et ibi contulit de fide et septa sua cum quodam apostata fratrum minorum et cum dictis presbiteris et cenavit et iacuit una nocte. Postea adhuc fuit idem Rolandinus receptatus per dictos presbiteros in dicto loco duabus vicibus vel tribus ab uno anno citra et dixit quod semper, cum dictus Rolandinus veniret ad dictam ecclesiam, veniebat Sciatus cum quodam alio de septa sua. Item dixit quod de mense iunii proxime elapsi, venerunt ad dictam ecclesiam duo de dictis appostolis, quos nomine non cognoscebat; tamen saltem unum ex eis antea viderat cum dicto  Zacharia et receptati fuerunt per dictos presbiteros in dicto loco, scilicet in uno prandio.\nActum Bononie in domo officii inquisitionis, presentibus fratre Francisco de Sancto Martino ordinis predicatorum et domino Martino de Cento notario testibus.\nEgo Guido Bontalenti, notarius dicti domini inquisitoris,  predicta scripsi.\n</ae031e6a-23ef-4e37-8b99-efbaa761e793>\n<9326fbd5-c84d-4579-9c50-be8fee55f3b3>\n\nEodem die, loco.\nSer Corbellus, filius Clerici de Montebellio, cytatus  conparuit coram dicto inquisitore et iuravit mandata sancte Romane Ecclesie et dicti inquisitoris et de veritate dicenda. Interrogatus si cognoscit vel unquam cognovit aliquem hereticum vel  hereticam, vivum vel defuntum, credentem, fautorem vel receptatorem hereticorum, respondit et dixit quod domina Benvenuta eius soror duxit ad domum dicti Corbelli Petrum Dal Prao de mense aprilis proxime elapsi et ipse Corbellus invenit dictum Petrum ibi et dedit sibi cenam et iacuit in tea dicti Petri et dicto sero predicavi de fide sua, presentibus et audientibus dictis Corbello, Benvenuta eius sorore, Zanino Ferariensi notario, Bonisegna et  Guidocto eius fratribus, et domina Beatrixia, uxore dicti Corbelli. Item dixit quod domina Betixia condam Iordani Bochadeferri, Sovranus Bochadeferri et dicta Benvenuta duxerunt ad domum dicti Corbelli dictum Rolandinum et Petrum Dal Pra; cum quibus venerunt Albertinus de Ollis et predicti omnes cenaverunt ibidem et dictus Corbellus cum eis; qui Rolandinus predicavit ibidem de revelationibus Dolcini de Novaria et iacuerunt in dicto loco, scilicet tesa dicti Corbelli. Et dixit quod dictus Corbellus sciebat predictos esse de septa appostolorum et ire absconsos timore inquisitoris. Et hec fuerunt die kalendarum maii proxime elapsi et postea dicta die kalendarum Gualandus Gerardini de  Montebellio duxit ad domum suam dictum Rolandinum et ibi receptavit eum, vidente ipso Corbello, et in dicto loco erat dicta domina Betixia.\nPresentibus dicto fratre Francisco et Nasinbene Adelardi, nuntio officii inquisitionis, testibus.\nEgo ydem Guido notarius predicta scripsi.\n</9326fbd5-c84d-4579-9c50-be8fee55f3b3>\n<16c5f306-cfcc-4af8-b281-16c7152fc846>\n\nEodem die, loco et testibus.\nGuidoctus, Boninsegna et Iohannes, fratres et filii condam Petri ferarii de Montebellio, cytati conparunt in iudicio coram dicto inquisitore. Interrogati ut supra dicunt quod, eis  existentibus in domo sua, quodam sero post cenam venit ad eos Vandinus, frater suprascripti Corbelli, et invitavit eos quod venirent ad domum suam; et cum ivissent secum ad domum suam, ablocuta fuit eos Benvenuta, soror dicti Corbelli, dicendo: \"Beatissimi fratres, si ego bene haberem et bene esset mihi, vellem quod bene esset mihi et bene haberetis, et sicud salvo animam meam vos etiam salvetis vestram; aduxi huc quendam bonum hominem quem volo vos audire\"; et tunc Petrus Dal Pra incepit predicare de revelationibus Dolcini et de descensione Ecclesie; qui predicti non cognoscebant dictum Petrum.\n</16c5f306-cfcc-4af8-b281-16c7152fc846>\n<50e9baa2-569d-477a-85bc-682a9b1d678e>\n\nDie decimo mensis octubris.\nPresbiter Iohamnes, filius Petri de Ciappolino, canonicus ecclesie Sancti Anthonii de strata Sancti Vitalis cytatus conparuit coram dicto fratre Guidone Parmense inquisitore et iuravit mandata sancte Romane Ecclesie et dicti inquisitoris et de veritate dicenda. Interrogatus si cognoscit vel unquam cognovit aliquem hereticum vel hereticam, vivum vel mortuum, credentem, fautorem vel receptatorem eorum, respondit quod nescit de aliis qui eos receperint, sed ipse presbiter Iohannes bene cognoscit eos et receptavit, scilicet Zachariam de Sancta Agatha, Rolandinum de Ollis et quendam alium de septa eorum, de nomine cuius non recordatur. Interrogatus quot vicibus receptavit dictum Zachariam, respondit tribus vel quatuor vicibus eum receptavit. Item dixit quod receptavit dictum Rolandinum duabus vicibus et dedit eis comedere et bibere. Interrogatus quantum tempus est quod receptavit predictos, respondit quod dictum Zachariam receptavit bene sunt duo anni ab initio et ultima vice parum temporis antequam dictus Zacharias conbustus et condempnatus fuisset. Interrogatus si scienter receptavit eos, sciens eos fugere et timere inquisitorem, respondit quod bene dicebant ei quod timebant de fratribus. Interrogatus de verbis que audivit a predictis, respondit quod loquebantur de fide et septa et dotrina Dolpini de Novaria et de quibusdam novitatibus futuris. Interrogatus si predictum vel aliquem eorum audivit in confessione, respondit quod audivit eos in confessione quia credebat eos esse bonos homines sed eos non absolvit.\nActum Bononie in domo officii inquisitionis, presentibus domino Martino de Cento notario et Nascinbene Adelardi nuntio officii inquisitionis, testibus.\nEgo ydem Guido Bontalenti notarius predicta scripsi.\n</50e9baa2-569d-477a-85bc-682a9b1d678e>\n<90074164-6a53-4184-8334-cd1a3b2ad6e1>\n\nAnno Domini millesimo trecentesimo quinto, indictione tercia, die vigesimo tercio maii.\nGualandus filius Gerardini Guaraschi de Montebellio, qui moratur in Montealfredi, cytatus conparuit in iudicio coram domino fratre Guidone Parmense inquisitore et abiuravit omnem heresim, fidem et credentiam hereticorum et iuravit mandata sancte Romane Ecclesie et dicti inquisitoris et de veritate dicenda. Interrogatus si cognovit Rolandinum de Ollis de Mutina et Petrum Dal Pra hereticos, respondit quod sic. Interrogatus si habuit familiaritatem cum eis et qualem et in quo loco, respondit quod de anno proxime elapso de mense maii domina Beatrix, filia condam Zordani de Plumatio, vocavit dictum Gualandum et dixit ei: \"Rogo te quod teneas in credentia quod dicam tibi; vellem quod deberes ire ad domum Corbelli de Montebellio et ducere huc illos homines quos invenies ibi\". Qui Gualandus, eundo ad domum Corbelli predicti et cum esset iuxta domum dicti Corbelli, fuit obviatus dicto Corbello, Petro Dal Pra et Michaeli de Feraria et cum eis reversus fuit ad domum dicte domine Beatrixie et illa nocte predicta Corbellus, Petrus Dal Pra, Michael de Feraria steterunt ibidem; sed dictus Corbellus non stetit ibi tota nocte sed per horam; cum quibus erat Rolandinus de Ollis predictus; quem Rolandinum dictus Gualandus invenit in dicta domo quando venit cum predictis et mane sequenti predicti omnes, domina Beatrix, Rolandinus, Petrus Dal Pra et Michael venerunt ad domum dicti Gualandi et comederunt ibi in prandio. Quos omnes dicta domina Beatrix duxit ad domum dicti Gualandi quia timebat retinere eos in domo; qui omnes, sumpto prandio, recesserunt. Item dixit quod de dicto anno proxime elapso, tempore  vindimiarum, quodam sero Sovranus, filius naturalis condam  Bocchadeferri, venit ad domum dicte domine Beatrixie et dixit ei: \"Inquisitor misit pro nobis; quid vultis facere? Ego nolo ire ad mandata dicti inquisitoris quia timeo martirium. Si vultis ire, potestis; sed non consulo vobis, et si non creditis, inquisitor veniet pro vobis\". Et finaliter induxit eam quod recederet et predicta omnia et singula verba audivit dictus Gualandus. Que domina Beatrix rogavit ipsum Gualandum quod iret cum ea, non specificando sibi ad quem locum ire vellet. Qui Gualandus ivit et sociavit dictam dominam Beatrixiam una cum dicto Sovrano et cum Michaele de Plumatio, fratre sororis Roberge heretice, et venerunt ad civitatem Bononie et postea iverunt per civitates provintie Romaniole usque ad civitatem Ravenne; postea iverunt Argentana et postea Ferariam et ad civitatem Mantue. Deinde iverunt per multas civitates usque ad civitatem Novarie, et dum essent ibi in cena, Marchus Bonacii de Plumatio venit ad eos. Que domina Beatrixia et predicti qui erant cum ea, cum viderunt dictum Marciumi, affugerunt et postea idem Gualandus non vidit dictam dominam Beatrixiam. Interrogatus si dictus Gualandus audivit dici a dicta domina Beatrixia vel ab aliquo predictorum qui sociabant ipsam, ad quem locum ire vellent, respondit quod cum irent per caminum audivit a predictis quod ibant ad Dolcinum de Novaria et credebant esse securi dum essent ibidem. Interrogatus si sciebat predictos Rolandinum de Ollis de Mutina, Petrum Dal Pra et Michaelem de Feraria esse de septa illorum qui appostoli nominantur, quando venerunt ad domum dicti Gualandi, ut supra dixit, respondit et dixit quod non; sed post prandium, quod fecerunt in domo ipsius Gualandi, predictus Rolandinus incepit facere quandam menam cum fabis, et cum domina Ghibertina, mater ipsius Gualandi, videret predicta, dixit Gerardino, patri dicti Gualandi: \"Isti homines videntur mihi male condicionis. Quid est hoc quod faciunt? Expellatis eos\". Qui Gerardinus hoc audito dixit predictis Rolandino et Petro quod recederent, et predicti recesserunt; et postea eos ipse Gualandinus non vidit. Interrogatus si sciebat dictam dominam Beatrixiam, tempore quo recessit, recedere et fugere timore inquisitoris, respondit quod sic.\nActum Bononie in capitulo minori fratrum predicatorum, presentibus fratre Francisco de Sancto Martino ordinis predicatorum, Gerardino, patre dicti Gualandi, et Princivalle, filio domini Chatelani de Buschittis, testibus.\nEgo Guido Bontalenti, imperiali autoritate et dicti inquisitoris notarius, predicta scripsi.\n\n</90074164-6a53-4184-8334-cd1a3b2ad6e1>\n<0fedf5b3-254b-4d9c-9e0b-883236fd21f9>\n\nHoc est exemplum quorumdam actorum receptorum sub examine fratris Bonifacii inquisitoris hereticorum in civitate Mutine, scriptum et exemplatum per me Guidonem Bontalenti, notarium officii inquisitionis\nMillesimo trecentesimo septimo, indictione quinta, die martis quarto iulii.\nFrater Iohamnes, filius condam Alberti de Yberia, qui moratur in civitate Mutine, cytatus conparuit et in iudicio constitutus coram dicto inquisitore fratre Bonifacio, abiuravit in manibus eius omnem heresim, fidem et credentiam hereticorum et maxime fratrum appostolorum et illorum qui sunt de secta Dulini et iuravit mandata sancte Romane Ecclesie et in omnibus et per omnia secundum modum et formam officii inquisitionis. Et interrogatus si sit vel cognoscit aliquem hereticum vel hereticam, credentem, fautorem vel receptatorem ipsorum vel aliquem suspectum vel infamatum de heresi vel male sencientem de fide catolica vel aliquem vel aliquam personam habentem amorem vel devotionem ad ipsos fratres appostolos vel aliquam personam qui habeat aliquas reliquias hereticorum vel de pilis vel de ossibus vel vestibus vel unguibus vel aliquas alias reliquias, respondit  quod cognoscit dominam Betisiam de Boccadeferris, cognatam domini Iohannis de Porta, que videtur habere et portare amorem et devotionem ad fratres secte appostolorum. Interrogatus quomodo scit predicta, respondit quia ipsa domina Betisia visitabat, prout videbat ipse testis, pluries Ugolinam de heresi dampnatam ad hospitale Domus Dey et aliquando vidit quod Florina, que stabat cum dicta domina Betixia, ex parte ipsius domine Betixie visitabat predictam Ugolinam heremitam et portabat sibi de bonis et de rebus suis. Item dicit quod scit quod ipsa domina Betixia est devota et familiaris predictorum fratrum appostolorum et quod circa finem mensis maii proxime preteriti, dicta domina Betixia misit per Romengardam, servitricem suam, ipsi testi quandam ampullam vitream, in qua erant ossa quedam conbusta; quam ampullam et ossa dicta Romengarda, deponens apud ipsum, dixit et inposuit eidem fratri Iohanni quod nulli persone dare deberet nisi ipsi domine Betixie vel cui ordinaret. Item dixit dicta Romengarda eidem testi quod dicta domina Betixia dictam ampullam propter hoc sibi mitebat ut mater ipsius Betixie, que ad eam venire debebat Mutinam, ipsam ampullam posset apud eum invenire. Interrogatus si scit cuiusmodi ossa fuerint predicta vel unde portata fuerint vel quis dicte domine dictam ampullam cum ossibus dederit, respondit quod nescit. Interrogatus quare non manifestavit predicta cum examinatus fuit per ipsum inquisitorem de mense iunii proxime preteriti, respondit quod non recordabatur. Item dicit ipse testis quod a Pasquate citra, in hospitale Domus Dei, in presentia Ugoline heremite, audivit dominam Betixiam dicentem quod ipsa Betixia habuerat et habebat magnum amorem et devotionem ad Ugolinum, filium Henrici de Solegnano, de dicta septa appostolorum, de heresi dampnatum, et ad alios de dicta septa apostolorum. Item dicit quod audivit dici, nam non recordatur a quo, quod dicta Betixia iverat usque Novariam in  Lombardiam cum dicto Ugolino et cum aliquibus de dicta septa fratrum appostolorum; et quod ipsa Betixia tanquam eorum socia habuerat et habebat eos bonos et sanctos et amicos Dey. Item dicit quod Iohannellus de Plumatio et Fredus de Boccadeferris de secta appostolorum pluries, modo potest esse annus et dimidius, venerunt ad dictum hospitale ad visitandum heremitam Ugolinam, prout vidit ipse testis; et audivit ipse testis postea a dicta heremita quod ipsa tunc notificavit ipsi domine Betixie de adventu predictorum et quod si volebat bene facere eis quod mitteret sibi de bonis suis; et ipsa domina Betixia misit eis ad dictum hospitale de pane et caseo. Item dicit quod audivit etiam a dicta Ugolina quod, quandocumque aliquis de dicta secta visitabat ipsam ad dictum hospitale, quod notificabat eidem domine Betixie et ipsa domina Betixia illi et illis de dicta septa mittebat de bonis et rebus suis. Interrogatus quis erat nuntius quem Ugolina mittebat ad dictam Betixiam ad manifestandum predicta, respondit quod nescit. Interrogatus si dicta domina Betixia et Scenda de Boccadeferris vel aliqua ipsarum visitaverunt predictos Iohannellum et Fredum vel alterum ipsorum ad dictum hospitale, respondit et dixit quod nescit. Interrogatus si predicti Fredus et Iohannellus visitaverunt predictas dominas Betixiam et Scendam vel alteram ipsarum, respondit  non, quod sciat. Item dicit quod audivit dici a predicta heremita Ugolina quod modo est annus et dimidius quod quidam Guillielmus de septa appostolorum visitavit Ugolinam predictam et postmodum ipsam Betixiam ad domum domini Iohannis de Porta; quem Guillielmum credit esse de diocesi Bononiensi. Item dicit quod ab uno anno citra et in quadragesima nuper preterita, vidit frequenter dominam Betixiam et dominam Thodescham Horasaye et Ynuglam, filiam fratris Guillielmi ire simul ad ecclesias et ad indulgentias et sibi invicem habere amorem et devotionem. Interrogatus quare non revelavit et manifestavit predicta dicto inquisitori quando examinatus fuit per ipsum inquisitorem, respondit quod fecit ex fatuitate et dolet et penitet et de  hoc petit veniam et misericordiam. Interrogatus iterum de quibusdam pilis sive barba; item cuiusmodi ossis et pannis repertis in quadam eius pera, cuius fuerant et quis illas res sibi dederat, respondit quod modo possunt esse duo anni et dimidius quod quidam frater heremita, nomine fratre Gerardinus de Monte Vallano, in loco dictorum fratrum in civitate Mutine, dedit sibi predictas res et dixit quod fuerant reliquie cuiusdam fratris Zaniboni de ordine fratrum heremitarum; et illi pili fuerant de barba sua et pannus de vestibus suis. De osse autem reperto dixit quod fuit sancte Ursule  bene recepit eum a dicto fratre Gerardino.\nQui inquisitor dicit quod non est contentus dicto suo et ideo inposuit et precepit eidem quod debeat sibi dicere veritatem.\nActum Mutine in capitulo fratrum predicatorum, presentibus testibus, presentibus fratre Venantio Passa barberio et Bercerio de Berceriis et aliis.\nEt ego idem notarius Manfredinus notarius interfui et scripsi.\n</0fedf5b3-254b-4d9c-9e0b-883236fd21f9>\n<84c07c86-d958-4858-8b25-786afb9ef81f>\n\nIn  Christi nomine. Millesimo trecentesimo septimo, indictione quinta, die iovis quinto iulii.\nFrater Iohannes condam Alberti de Yberia, olim custos hospitalis Domus Dey, iterum constitutus in presentia et in iudicio dicti inquisitoris, abiuravit omnem heresim et iuravit mandata sancte Romane Ecclesie in omnibus et per omnia secundum modum et formam officii inquisitionis expressum sibi per ordinem; et interrogatus si sit vel cognoscit aliquem alium hereticum vel hereticam, credentem, fautorem vel receptatorem ipsorum et maxime illorum qui dicuntur appostoli, preter illos de quibus alias dixit in aliis suis dictis, respondit quod cognoscit quandam Benvenutam, que fuit de Plumatio, et consuevit stare ad hospitale Domus Dey, que erat devota, familiaris et amica domine Betixie de Boccadeferris et multum conversabatur cum dicta domina Betixia, et ipsa Benvenuta, ut ipsi testi videbatur, erat de septa dictorum appostolorum, eo quod videbat ipsam Benvenutam portare et habere amorem ad ipsos fratres appostolos et loqui et conversari cum sorore Ugolina, et ex parte ipsius Ugoline ire ad dominam Betixiam  et notificare sibi quando aliquis de secta appostolorum venerat ad dictum hospitale et si volebat ipsis fratribus bene facere et aliud nescit nec dicere vult.\nQui inquisitor non est contentus de dicto suo, cum non dixerit sibi veritatem. Et ideo precepit et inposuit eidem ut debeat redire ad cor suum et melius dicere veritatem.\nActum Mutine in domo officii inquisitionis, presentibus testibus fratre Venantio, Rolandino famulo inquisitoris et aliis.\nEt ego idem Manfredinus notarius interfui et scripsi de mandato dicti inquisitoris\n</84c07c86-d958-4858-8b25-786afb9ef81f>\n<b43c5d80-3755-4108-a425-7227287a41f9>\n\nIn  Christi nomine. Millesimo trecentesimo septimo, indictione quinta, die iovis quinto iulii.\nPredictus frater Iohannes constitutus in presentia et in iudicio discretorum virorum domini Guillielmi de Barattis et domini Pepenrichi de Garfagnis, iudicum et assessorum domini potestatis, ad petitionem et ad instantiam suprascripti inquisitoris, et abiuravit in manibus eorum omnem heresim, fidem, credentiam, receptationem et amicitiam hereticorum et maxime illorum qui dicuntur appostoli et iuravit mandata sancte Romane Ecclesie et officii inquisitionis, in omnibus et per omnia secundum modum et formam officii inquisitionis. Interrogatus si vidit vel cognoscit quandam bursam de seta glagola sibi exibitam et hostensam per predictos iudices, respondit quod sic. Item interrogatus si quandam bussolam de vidro et ossa in ipsa reposita cum dicta bursa unquam habuit penes se, respondit quod sic. Item interrogatus si quoddam os involutum cendali rubro unquam habuit penes se, repertum in dicta bursa, respondit quod sic. Item etiam interrogatus de quibusdam pilis sive capillis et barba repertis in dicta bursa unquam habuit penes se, respondit quod sic. Item eodem modo interrogatus si habuit penes se muschus revolutum in quodam cendali inventum in dicta bursa unquam habuit penes se, respondit quod sic. Interrogatus si ex quo fuit punitus et condampnatus pro heresi aliquam ex predictis habuit penes se, respondit quod si hoc modo, quia dictas res antequam cruce signatus fuerat, habebat ipsas res penes se in camara ubi iacebat in hospitali Domus Dey, et supradictas res positas in dicta bursa in quadam cassia posita in quadam fenestra. Interrogatus si in dictis ossibus et barba sive capillis habebat aliquam reverentiam et devotionem, respondit sic aliqualem. Interrogatus si ex quo crucesignatus fuit, habuit aliquam reverentiam, devotionem in dictis ossibus, respondit quod sic, sed non tantam quantam habuit prius. Interrogatus quanto tempore antequam cruce signaretur permansit detentus ad instantiam inquisitoris, respondit Vili diebus vel circa quod non rediit ad dictum hospitale et in hiis VIII diebus dictus inquisitor examinavit eum et contra eum procedebat. Interrogatus si in hiis octo diebus memoratis fuit accusatus de rebus suprascriptis repositis in dicta bursa et repositis in dicta cassa, respondit quod sic. Interrogatus quare de predictis rebus alias non revelavit aliquid ipsi inquisitori, respondit quia credebat se posse dictas res tenere secretas et timebat ne acrius puniretur. Interrogatus quare predictas res, postquam crucesignatus et punitus fuit, non manifestavit et  hostendit inquisitori predicto, respondit quia in ipsis rebus aliqualem devotionem pravam habebat et insuper timebat ne conbureretur et ista erat maior causa. Interrogatus cuiusmodi ossa et capillos sive barbam esse credebat, respondit quod domina Betixia, que misit sibi dictas res positas in suprascripta bursa, erat devota Rolandini de Ollis et Ugolini de Solegnano qui conbusti fuerant et condempnati de crimine heresis; ita quod credit ipsa ocasione quod dicta ossa fuerint alterius predictorum et de barba sive capillis credit et eius consientia est quod fuerint alicuius de septa et credentia Dulcini et erat tempore quo recepit dictas res. Interrogatus si aliquo tempore, scilicet postquam crucesignatus fuit et punitus, vel postea vel unoque temporis, scilicet antea et post adoravit dicta ossa et capillos, habens in eis fiduciam et spem, respondit quod antequam cruce signatus fuit, adoravit dicta ossa et capillos flessis genibus, habens spem et fiduciam in eis. Et postea, postquam cruce signatus fuit, adorasset dicta ossa et capillos si in dicto loco fuissent et si habuisset de eis copiam, sed non cum tanta spe, et eas non retinuisset nisi metu mortis. Interrogatus si preter sororem Ugolinam heremitam, dominam Thodescam Ynvani Orasse seu heremitas Ganaceti cognoscit aliquos vel aliquas devotos et devotas de secta fratrum appostolorum, respondit non, quod recordetur. Interrogatus si Ugolina, olim heremita et de heresi dampnata, ab uno vel a duobus annis citra visitata fuit ad dictum hospitale, respondit sic, scilicet a Maria, sorore dicte Ugoline, et credit quod ipsa Maria fuerit de secta et credentia, eo quod vidit ipsam Mariam habere spem et devotionem appostolorum. Item visitata fuit dicta Ugolina a Fredo de  Bocadeferris, Iohannello de Plumatio, Pasquale Cloeli, Rodulfino de Feraria, a Guillielmo de diocesi Bononiensi. Interrogatus si est hodie de credentia vel fuit a tempore quo recepit crucem citra de secta et fide Dulcini et alia de septa apostolorum, respondit quod non.\nActum Mutine in pallatio comunis Mutine, presentibus testibus Bercerio de Berceriis, Passa barberio et Faffo de Brunetta.\nEt ego Manfredinus de Petricanis notarius officii inquisitionis interfui et scripsi.\n</b43c5d80-3755-4108-a425-7227287a41f9>\n<dbea6ac1-33c5-44e2-8c83-5b0c26d3332f>\n\nMillesimo trecentesimo septimo, indictione quinta, die veneris vigesimo secundo iulii.\nSoror Lagarina, filia condam Iacobini de Pede de Plumatio, que moratur in terra Sassoli, constituta in iudicio coram fratre Bonifacio de Feraria, inquisitore heretice pravitatis in provincia Lombardie inferioris, abiuravit omnem heresim et iuravit mandata sancte Romane Ecclesie et dicti inquisitoris secundum modum et formam officii inquisitionis. Interrogata si cognoscit aliquem hereticum vel hereticam, credentem, fautorem, receptatorem vel male se habentem de fide chatolica vel aliquem seu aliquam vel aliquos de septa, fide et credentia Dulcini de Novaria et suorum sequacium et eorum qui appellantur et dicuntur apostoli, qui discurrunt per mundum, respondit quod modo sunt duo anni vel circa quod ipsa fuit requisita per fratrem Guidonem de Parma tunc inquisitorem in civitate Bononie, et sicut credens appostolorum predictorum fuit punita et cruce signata per ipsum inquisitorem. Interrogata si ab eo tempore citra quo sic fuit punita et cruce signata, habuit fidem et credentiam eorum vel receptavit aliquem de dicta septa vel servivit eis vel ei de suis bonis et rebus, respondit quod non; dicit tamen quod in hospitali in quo habitat ipsa soror in terra Sassoli, quod est domine Beatrigis uxoris condam  Frederici de Sassolo, fuit receptata quedam soror nomine Margarita de Florencia vel illius diocesis, de voluntate dicte domine  Beatricis et dicta Margarita dixit pluries ipsi testi a duobus mensibus citra quod ipsa habebat admorem et devotionem ad fratres septe appostolorum et quod propter affectionem, quam habebat ad eos, fuit punita per inquisitorem de Florentia et per ipsum inquisitorem fuerat condempnata in duodecim florenis aureis; tamen servabat amorem suum adhuca> ad eos dicens et invitans ipsam testem quod associaret eam quia libenter volebat ire ad Dolcinum de Novaria. Ipsa tamen testis respondit quod non volebat ire cum ea nec sequi Dulcinum, sed volebat suam penitentiam continuare et hec dicta fuerunt in dicto hospitali modo possunt esse viginti dies vel circa, nullo alio presente. Interrogata quare non venit ad revelandum predicta inquisitori de Mutina vel eius vicario, prout promisit et iuravit in sua confessione, et pro confessione facta inquisitori Bononie, respondit quod non credebat teneri nisi de hereticis masculis et non de feminis. Interrogata si dicta domina Beatrixia est de septa, fide et credentia dictorum fratrum appostolorum seu dicti Dulcini et suorum sequacium vel ad eos habet devotionem, respondit quod audivit dici a dicta domina Beatrixia quod quando dicti fratres appostoli ibant per mundum, ipsa receptavit multos ex eis et eis servivit de suis bonis et rebus; sed postquam scivit dictos appostolos esse reprobatos per Ecclesiam Romanam, noluit eis ulterius servire nec eos receptare. Item interrogata si cognoscit aliquem masculum vel feminam in civitate Bononie vel eius diocesi, qui vel que habeat devocionem et amorem ad dictos fratres apostolos et ad illos de septa dicti Dulgini, respondit quod cognoscit fratrem Benedictum de Mongorgo, diocesis Bononiensis, et fratrem Gerardum de Riolo, diocesis Bononiensis; item Bonam et Bertolomeam de Sancta Helena, diocesis Bononiensis; tamen dicit quod dicta Bertolomea fuit de Plumatio, Bononiensis diocesis. Item cognoscit Robergam de Plumatio. Interrogata si scit ubi sint aliqui de predictis, respondit quod audivit dici a quadam nomine Iacomina, que moratur in strata  Castilionis in Bononia et habet fratrem nomine Petrum et fuerunt ambo de Plumatio, quod dicta Bertolomea et Bona erant Mediolani. Interrogata si dicta Iacomina erat devota et familiaris dictorum appostolorum, respondit non. Item dicit quod cognoscit quandam aliam nomine Bertolomeam de Savigno, diocesis Bononiensis, que punita fuit et eruge signata cum ipsa teste, que petivit stare cum ipsa teste in una et eadem domo, sed quia dicta testis vidit et cognovit quod, postquam dicta Bertolomea fuit punita et cruce signata, perseverabat in amore et devocione fratrum appostolorum et eorum qui erant de secta dicti Dulgini, noluit ulterius habitare cum ea. Dicit autem quod dicta Bertolomea moratur Samoge, diocesis Bononiensis, etiam Bononie iuxta Simanum. Interrogata si cognoscit dominam Beatrixiam de Bocadeferris et Sendam eius sororem, respondit quod sic et audivit dici a pluribus, de quorum nominibus non recordatur, quod dicte domine adhuc hodie perseverant in amore et devotione dictorum fratrum appostolorum; dicit tamen quod non fuit conversata cum eis. Item dicit quod cognoscit in Plumatio quandam nomine Tomaxinam, uxorem condam Bertholomei de Sancto Vito, diocesis Mutinensis, que consuevit habere amorem et devotionem ad dictos fratres appostolos, prout ipsa testis audivit dici ab ipsa Thomaxina. Item dicit quod cognoscit quandam nomine Benvenutam, que fuit de Sancto Qexario, diocesis Mutinensis, que consuevit esse multum familiaris et devota dictorum fratrum appostolorum, que habitat in porta Saligeti, civitatis Mutine, in una ex contratis Sancti Iohannis Vedi. Dicta testis dicit quod non vult aliud dicere et quod dixit ipsi inquisitori totam suam finalem intentionem, prout recordatur.\nQui inquisitor respondit et dixit ipsi testi quod non est contentus dicto et testimonio ipsius testis et quod adhuc  cogitet si vult aliquid aliud dicere et quod dicat veritatem de hiis super quibus dictus inquisitor interrogabit eam et ipsa siverit de factis appostolorum.\nActum Mutine in domo officii inquisitionis, presentibus testibus domino fratre Venantio de Camarino ordinis predicatorum et Blandino, famulo dicti inquisitoris.\nEt ego Iacopinus de Petriganis, notarius dicti inquisitoris, interfui et scripsi.\n </dbea6ac1-33c5-44e2-8c83-5b0c26d3332f>\n<feebfef7-5694-45ef-a1f6-7e4e99cc9c4f>\n\nIn Christi nomine. Millesimo trecentesimo septimo, indictione quinta, die dominico vigeximo tercio intrante mense iulii.\nDicta soror Lagarina iterum in iudicio constituta coram dicto fratre Bonifacio inquisitore, in manibus eius abiuravit omnem heresim, fidem, credentiam, receptationem et amiciciam hereticorum et maxime fidem et credentiam illorum qui dicuntur appostoli et Dulcini de Novaria et suorum sequacium et iuravit mandata sancte Romane Ecclesie et dicti inquisitoris et officii inquisitionis et in omnibus et per omnia secundum modum et formam officii inquisitionis sibi expressam. Interrogata si scit vel cognoscit aliquem hereticum vel hereticam, credentem vel receptatorem hereticorum preter illos de quibus fit mentio in alio dicto suo, respondit quod cognoscit dominam Franciscam, uxorem condam Ugolini presbiteri de Plumatio, et ibi moratur penes molendinum positum in burgo Sancti Marchi, que receptavit scienter Bertolomeam de Plumatio, fugitivam a manibus inquisitoris modo sunt duo anni sicud ab ea audivit in strata publica et eam hospitata fuerat multo ex primo pro pietate quam credencia. Item Petrum condam Qacharie, qui moratur in dicto burgo, ibi prope filium fratrem Torselli de dicto burgo ; item Fredum de Boccadeferris de Plumatio ; item Lanum, filium condam domine Iacomine ferarie et filium naturalem domini Boccadeferri; item Michaelem, fratrem Roberge de dicto loco ; item Ghixilam, filiam condam Scortighini de Casanello, plebatus Tribii, diocesis Mutinensis; Beatrixiam, eius cognatam, filiam condam domini Raynaldini de Casanello, que ibi moratur; item Lixiam Atioli et ibi morabatur in quodam heremitorio; item heremitas que consueverunt morari in heremitorio de Mangolino, de diocesi Bononiensi, et nunc morantur in civitate Bononie: scilicet Ghixela in burgo dicto burgus Malpertuxii, per quem itur ad Sanctam Mariam in Monte; et alia moratur ibi prope iuxta  palanchatum, in loco dicto Miralsole. Que aliquando consueverunt habere devotionem ad fratres appostolos sed non habent modo, sicud potuit perpendere. Item Iacobinum calgolarium, qui stabat cum Iohanne Ribaldini in civitate Bononie in burgo Sancti Felicis; qui Iacobinus fuit de septa appostolorum et visitabat frequenter domum dicti Iohannis ubi alii conveniebant; qui omnes sunt de septa predictorum pseudo appostolorum. Interrogata quomodo illud scit, respondit quia aliqui ex eis, scilicet dictus Fredus et Lanus, secuti fuerunt per diversas mundi partes predictos fratres appostolos et predicti duo vitam et mores ipsorum servaverunt. Interrogata quomodo sit predicta, respondit quia publice dicitur et vox et fama est de hoc in terra Plumatii et in diocesi Bononiensi inter personas eos cognoscentes. Alii namque sunt receptatores ipsorum fratrum appostolorum ad eos amorem et devotionem portantes, et eorum documenta audientes; et predicta dixit se scire ex auditu vicinorum predictorum predicta publice dicentium. Et in locis ubi predicti morantur vox et fama est quod predicti sunt receptatores hereticorum et devocionem portant et amorem ad eos. Interrogata si ex quo fuit punita et cruce signata per fratrem Guidonem inquisitorem pro crimine heresis, ipsa testis vidit vel cognovit aliquem de secta, fide et credentia appostolorum, respondit quod quidam Dominicus nomine, qui vadit querendo elemosinas pro hospitale Sancti Agalli de diocesi Bononiensi, a duobus mensibus citra venit et visitavit ipsam testem ad hospitale Sassoli, ubi morabatur ipsa testis, et ibi hospitatus fuit et bibit. Interrogata si ipsa testis aliqua verba dixit eidem Dominico vel ab ipso Dominico audivit spectancia ad fidem et dotrinam appostolorum, respondit quod ipse Dominicus in secreto dixit eidem testi et multum comendavit fratres de septa appostolorum, de magna societate et de perfecta vita quam faciebant quia vivebant in paupertate et humilitate, et dampnabat et exprobabat inquisitores ipsos fratres appostolos persequentes, dicens quod opera ipsorum inquisitorum erant mala ex eo quod extorquebant ab ipsis appostolis et ab eorum devotis peccuniam; et alia verba non dixit dictus Dominicus nec ab ipso Dominico audivit quod recordatur. Que omnia dicta testis credebat quia habebat eorum fidem et ad eos habebat amorem et devocionem. Interrogata si ab uno mens citra ipsa testis dixit aliqua verba coram aliqua persona, que essent contra fidem sancte Romane Ecclesie et contra inquisitores hereticorum et eorum opera, et si comendavit fratres appostolos et eorum credentes et eorum vitam et opera, respondit quod sic in terra Sassoli in quadam stipula, presentibus quampluribus personis, inter quas fuit Iacomina, que moratur penes hospitale  Sassoli et est vidua; que audivit et intellexit predicta. Alii namque qui ibi erant non audiverunt predicta et ipsa testis rogavit ipsam Iacominam ne revelaret predicta. Item dixit quod, presente dicta domina Iacomina in dicta stipula, dum audivisset a Martino, fratre domine Qilie condam Iohannis Savii, de condempnatione facta de Ugolina heremita, que morabatur ad hospitale Domus Dei, et quod ipsa Ugolina pro crimine heresis fuerat conbusta et mortua, ipsa testis dixit quod grande malum et pecatum factum fuerat de ipsa Ugolina, quod non erat heretica nec in mala fide; ymo erat ipsa Ugolina bona et sancta mulier et devota. Item dixit quod ab octo diebus citra Margarita, que moratur in hospitale Sassoli, dixit eidem testi quod audiverat a dompno Thomaxio, sacerdote Sassoli, quod fratres erant latrones eo quod conburi fecerant quandam pulcram mulierem. Item dicit quod quedam vidua nomine Richelda, que moratur iuxta pontem Samoge, diocesis Bononiensis, que alias fuit in manibus inquisitoris Bononie consignata et condempnata pro crimine heresis, est hodie devota, receptatris et amica et benefaciens appostolorum; et ex quo punita et condempnata fuit, multos receptavit de septa apostolorum et eis de bonis suis servavit scienter et adhuc est firma in fide et devotione ipsorum sicud ipsa audivit ab eadem Richelda in domo ipsius Richelde bis vel ter a duobus annis  citra, dum et ipsa  iterum a dicta Richelda esset receptata scienter. Item dixit quod Faxanna vidua, que morabatur in Bertalia iuxta Bononiam per miliare, erat devota, familiaris et receptatris hereticorum et quod propter devotionem et amorem quem et quam habebat ad ipsos hereticos, tenuit et accepit de capillis fratris Doctini Bononiensis, qui morabatur in burgo Sancti Petri, et qui morabatur secum in eadem domo, qui erat de dicta septa, reputans ipsum fratrem Doctinum sanctum et eius ossa, capillos et alias res tanquam res sancti et boni hominis et ad eas habens devocionem, sicud essent reliquie sanctorum. Interrogata quomodo sit predicta, respondit quia modo possunt esse duodecim anni quod hoc audivit ab ipsa Faxana in civitate Bononie. Item dicit quod domina Gilia, uxor condam Iohannis Savii, ut credit, fuit et est devota fratrum septe appostolorum et hoc scit prout audivit a  Gerardino, marito Francische, que moratur Sassoli iuxta hospitale a latere superiori. Qui Gerardinus vel Francisca dixerunt, ut audivit ipsa testis, quod ipsa domina Gilia multum timebat ne citaretur et contra eam procederetur propter amorem et devocionem quem habebat et habuerat ad fratres appostolos; et quod ipsa domina Gilia multam pecuniam expendiderat ne olim citaretur et contra eam procederetur. Item dixit quod Berta, famula dicte domine Gilie, de predictis sit veritatem et predicta audivit in domo dicte Francisce et mariti ab uno eorum  duobus mensibus citra; et hoc audivit etiam de dicta domina Gilia a pluribus personis de quorum nominibus non recordatur. Interrogata iterum si ex quo ipsa testis punita fuit et condempnata alias pro crimine heresis, habuit devotionem et credentiam ad ipsos fratres appostolos, respondit quod usque ad presentem diem bene habuit ad eos amorem et devotionem et ipsos reputavit bonos et sanctos et ipsorum dotrinam veram et sanctam et eorum opera bona et sancta et ipsos persecutores malos et pessimos, sed modo non habet nec habere vult eorum amiciciam nec devocionem nec fidem nec credentiam, quia credit eos esse baratatores et deluxores et deceptores hominum et dolet et penitet de commissis per eam et petit veniam et misericordiam de commissis per eam.\nActum Mutine in domo officii inquisitionis, presentibus testibus fratre Venantio ordinis predicatorum, Blundino, famulo inquisitoris.\nEt ego ydem Manfredinus notarius scripsi.\n\n</feebfef7-5694-45ef-a1f6-7e4e99cc9c4f>\n<291a169b-bd86-47d4-abad-5ae8974b7ec2>\n\nIn Christi nomine amen. Anno eiusdem millesimo trecentesimo quarto, indictione secunda, die vigesimo mensis augusti.\nFrater Bartholus de Massa Sancti Petri de ordine servorum sancte Marie, constitutus coram fratre Guidone Parmensi, inquisitore heretice pravitatis in Bononia et provincia Lombardie inferioris a sede apostolica deputati iuravit mandata sancte Romane Ecclesie et dicti inquisitoris et de veritate dicenda. Interrogatus si vidit in domo Guillielmi de Blanchis de Sancta Ellena Rolandinum de Ollis de Mutina, respondit quod sic, die decimo mensis augusti. Interrogatus si sit quod illi de domo dicti Guillielmi, hoc est ipse Guillielmus et uxor eius, scirent quod dictus Rolandinus de Ollis esset de secta illorum apostolorum, respondit quod credit quod sic.\nActum Bononie in domo officii inquisitionis, presentibus fratre Biasio de ordine servorum sancte Marie et domino Martino condam Michaelis de Cento notario, testibus.\n(S.N.) Ego Francischus Iohannis Bentivegne, imperiali auctoritate notarius et nunc de ordine fratrum predicatorum frater et dicti inquisitoris socius, de mandato ipsius publicavi et scripsi.\n</291a169b-bd86-47d4-abad-5ae8974b7ec2>\n<31d3e393-dc56-4ca0-a06c-f7ecb71db79f>\n\nDie sexto mensis octubris.\nDictus frater Guido Parmensis inquisitor absolvit Bonamicum condam Martini Castri Novi, comitatus Mutinensis, a vinculo excomunicationis quem incurisset occasione excessuum  conmissorum per eum contra officium inquisitionis, prout in actis inquisitionis officii, scripto manu Alberti Carbonis, notarii dicti inquisitoris, plenius continetur. Et predicta fecit dictus inquisitor secundum formam officii inquisitionis et omni iure et modo quibus melius fieri et valere potest.\nActum Bononie in domo officii inquisitionis, presentibus Benincasa Martini, nuntio officii inquisitionis, et Petro, filio dicti Benincase, testibus.\n(S.N.) Ego Francischus Iohannis Bentivegne, imperiali auctoritate notarius et nunc de ordine fratrum predicatorum frater et dicti inquisitoris socius, de mandato ipsius publicavi et scripsi.\n</31d3e393-dc56-4ca0-a06c-f7ecb71db79f>\n<469a6cab-23c9-468f-9686-5e0f6ce8def7>\n\nDie sextodecimo mensis novembris.\nAndriolus, filius Andrioli  capelle  Sancti Felicis, civitatis Bononie, citatus pro eo quod famulo inquisitoris pedagium acepit, conparuit in iudicio coram fratre Guidone Parmensi, inquisitore supradicto, et promisit stare et parere mandatis dicti inquisitoris et coram dicto inquisitore et eius vicario et  quoinquisitoribus et successoribus eius se presentare tociens quociens fuerit requisitus et solvere omnem condempnationem quam idem inquisitor vellet facere de ipso Andriolo usque ad quantitatem vigintiquinque librarum bononinorum; obligans se solempni stipulatione secundum formam officii inquisitionis et ad instanciam et preces ipsius Andrioli et pro eo, dominus Iohannes Fulchi de dicta capella, dominus Petrus Aiuchi capelle Sancti Petri Marcelini fideiusserunt unusquisque in solidum stipulanti pro se et suis heredibus, et obligantes se in omnibus et per omnia secundum formam officii usque ad quantitatem supradictam.\nActum Bononie in domo officii inquisitionis, presentibus Ugolino Petri et Martino condam Michaelis de Cento notario testibus.\n(S.N.) Ego Francischus Iohannis Bentivegne, inperiali auctoritate notario et nunc de ordine fratrum predicatorum frater et dicti inquisitoris socius, de mandato ipsius publicavi et scripsi.\n </469a6cab-23c9-468f-9686-5e0f6ce8def7>\n<faef2738-dca1-4aea-bc7a-597d73c62e18>\n\nDie vigessimo primo novembris.\nDictus  frater Guido Parmensis inquisitor assignavit Brunello de Plumatio  terminum personaliter quod hinc ad tres dies faciat suam defensionem de hoc quod dictus inquisitor habet contra dictum Brunellum et quod copiam accipiat scripturarum quam idem inquisitor habet contra predictum. Qui Brunellus respondit se nullam defensionem velle facere de predictis.\nCui Brunello dictus inquisitor personaliter precepit quod ea die post nonam esset cum aliis de Plumatio in domo officii inquisitionis ad sentenciam audiendam.\nActum Bononie in domo fratrum predicatorum sub vestiario dictorum fratrum, presentibus domino Martino condam Michaelis de Cento notario et Albertino Mediolanensi familiario dicti inquisitoris testibus.\n(S.N.) Ego Francischus Iohannis Bentivegne, imperiali auctoritate notarius et nunc de ordine fratrum predicatorum frater et dicti inquisitoris socius, de mandato ipsius publicavi et scripsi.\n</faef2738-dca1-4aea-bc7a-597d73c62e18>\n<e4cb2dc9-d871-40fa-8a9e-c79d300a0039>\n\nFrater) Iacobus de Pistorio ordinis servorum sancte Marie, constitutus coram fratre Guidone Parmensi inquisitore, iuravit de veritate dicenda. Interrogatus si audivit a Damyano de Blanchis terre Sancte Ellene quod dictus Damyanus dixisset quod vellet esse ita sanctus sicut Qacharias de Sancta Agata, qui conbustus fuit propter heresim, respondit quod sic. Interrogatus in quo loco predicta audivit, respondit quod predicta audivit in terra Sancte Ellene, in claustro predictorum fratrum. Interrogatus qui erant presentes, respondit quod presens erat Dinus de Floranis et alii multi de quibus non recordatur; et predicta fuerunt de mense iulii proximi preteriti in quadam die dominica. Item dixit dictus testis quod Dinus predictus et  ipse testis dicebant predicto  Damyano: \"Quomodo potes tu dicere quod iste fuerit sanctus cum ipse fuerit conbustus propter heresim\". Qui Damyanus respondit: \"Etiam sanctus Laurentius fuit combustus\". Cui dictus testis respondit: \"Si sanctus Laurentius fuit conbustus, hoc fuit pro fide\". Et ipse Damianus respondit: \"Etiam iste Qacharias fuit mortuus pro fide\".\nActum Bononie in domo officii inquisitionis, presentibus Iacobutio Alberti de Bononia et Nasinbene Adelardi testibus.\n(S.N.) Ego Francischus Iohannis Bentivegne, inperiali auctoritate notarius et nunc de ordine fratrum predicatorum frater et dicti inquisitoris socius, de mandato ipsius publicavi et scripsi, sss.\n</e4cb2dc9-d871-40fa-8a9e-c79d300a0039>\n<ee26251d-db41-47c5-b13f-4825f4083107>\n\nMillesimo trecentesimo quarto, indictione secunda, die vigesimo primo novembris.\nDictus frater Guido Parmensis inquisitor precepit Iacobo Guidonis personaliter, massario comunis terre \u00c7apolini, proprio nomine et vice dicti comunis, sub pena centum librarum  bononinorum quod hinc ad octo dies presentet dicto inquisitori in civitate Bononie Ugolotum Rodulfi, dicte terre \u00c7apolini, Iacobum tabernarium et Bar holinam, uxorem dicti Iacobi tabernarii, de dicta terra \u00c7apolini et quod aprehendat tenutam bonorum mobilium et immobilium Iohannis asenarii de dicta terra \u00c7apolini et predicta bona servet nomine dicti inquisitoris et officii dicte inquisitionis et in scriptis reducat dicta bona et predicta bona dicto inquisitori presentet.\nActum Bononie in domo officii inquisitionis, presentibus Nascinbene Adelardi et Albertino Mediolanensi, familiario dicti inquisitoris, testibus.\n(S.N.) Ego Francischus Iohannis Bentivegne, imperiali auctoritate notarius et nunc de ordine fratrum predicatorum frater et dicti inquisitoris socius, de mandato ipsius publicavi et scripsi, ss.\n</ee26251d-db41-47c5-b13f-4825f4083107>\n<552910e9-8a79-459f-97a1-0f062980cbb0>\n\nNos frater Guido Parmensis, inquisitor heretice pravitatis in Bononia et provincia Lombardie inferioris a sede apostolica deputati, Iacobo, massario comunis terre Capolini, nec non et consilio dicti comunis salutem, et quod mittitur fideliter adimpletur tenore presencium, auctoritate qua fungimur, sub pena  excomunicationis et centum librarum bononinorum, precipiendo mandamus quatinus infra octo dies ab harum receptione vestrum consilium et arengam ad sonum campane, more solito, congregare curetis et in eodem consilio vel arenga nomine comunis Capolini unum scindicum faciatis sufficienter instructum ad cautionem nobis prestandam nomine officii nostri, et ad iurandum de parendo mandatis que ei facere vellem contra personas suspectas de fide vel que nostrum officium in aliquo inpedivissent vel in posterum inpedirent.\nDatum Bononie sexto die exeunte novembris.\nScripta manu Francischi fratris, notarii suprascripti.\n </552910e9-8a79-459f-97a1-0f062980cbb0>\n<8e1b3607-37df-4430-abfb-e1b002d46582>\n\nDie vigesimo octavo mensis novembris.\nUgolotus Rodulfi de terra Capolini, constitutus in iudicio coram dicto fratre Guidone Parmensi inquisitore, promisit dicto inquisitori stare et parere mandatis dicti inquisitoris stipulanti nomine ipsius quoinquisitorum et successorum eius in dicto officio et vicario eius et solvere omnem condempnationem quam idem inquisitor vellet facere idem Ugolotto occasione excessuum  conmissorum per dictum Ugolotum et se presentare tociens quociens fuerit requisitus, obligans se et sua bona usque ad quantitatem.XXV. librarum bononinorum in omnibus et per omnia secundum formam officii inquisitionis et ad instanciam eius et pro eo.\nDominus Rodulfus, pater dicti Ugoloti, fideiusit obligans se et sua bona in omnibus et per omnia stipulanti predicta secundum formam officii inquisitionis.\nCui Rodulfo dictus inquisitor precepit quod hinc ad festum nativitatis Domini proximi venturi  deponat penes dominum Martinum de Cento.XII. libras bononinorum et.X. solidos.\nActum Bononie in domo officii inquisitionis, presentibus domino Martino de Cento et Nasinbene Adelardi testibus.\n(S.N.) Ego Francischus Iohannis Bentivegne, inperiali auctoritate notarius et nunc de ordine fratrum predicatorum frater et socius dicti inquisitoris, de mandato ipsius publicavi et scripsi, ss.\n</8e1b3607-37df-4430-abfb-e1b002d46582>\n<344b56f1-450b-4fca-9d21-37f49cb2c551>\n\nDie trigessimo novembris.\nUgolotus Rodulfi de terra \u00c7apolini iuravit coram fratre Guidone Parmensi inquisitore mandata sancte Romane Ecclesie et dicti inquisitoris et dicere veritatem tam de se quam de aliis. Interrogatus quid sit de captione Bartholomee condam Guillielme de Plumatio et socie ipsius Bartholomee et de redemptione earum, respondit et dixit quod Iohannes condam Gerardini Trugli de mense augusti preteriti, ut credit, vel de mense septembris proximi preteriti venit ad domum ipsius testis et dixit ipsi testi et parte Bartholomee predicte quod ipsa erat capta per Guercium  Magantonis et Mugarellum de Capris, banitos comunis Bononie; qui baniti minebantur eisdem mulieribus captis quod aut darent predictis Guercio et Mugarello.XXV. libras bononinorum aut ipsi consignarent eas in manibus inquisitoris vel deducerent ad eas homines multos qui struparent eas. Unde ipsa Bartholomea rogabat ipsum testem quod ipse in dicta necessitate sucureret ei et iret ad eam. Qui testis ivit ad eas ad terram Mongorgii vel Monte Marii et invenit eas ibi cum dictis banitis et, cum ipsi nolent eas aliter dimitere, ipse testis recepit eas in custodiam a dictis banitis, dictis mulieribus eum rogantibus, cousque ipse sibi providerent de pecunia pro redemptione predictarum. Interrogatus si aliquis fuit cum eo ad securitatem prestandam vel ad recipiendum dictasmulieres, respondit quod ipse testis rogavit quandam mulierem de Mongorgio, nomine Bonavisina, quod ipsa iret cum ipso et rogaret dictos banitos quod predictas mulieres ipsi testi crederent; quod et fecit eundo cum ipso et ipsos rogando ; et tunc ipsi baniti ad preces testis predicti et Bonavisine predicte ipsas mulieres tradiderunt dicto testi, ipso eas recipiendo servandas et custodiendas quousque ipse mulieres solverent predictis banitis.XXV. libras bononinorum. Interrogatus unde portata fuit illa pecunia unde dicte mulieres fuerunt redempte, respondit quod dictus Iohannes Gerardini Trugli portavit predictam pecuniam de episcopatu Mutinensi, ut credit.\nActum Bononie in domo officii inquisitionis, presentibus domino Martino condam Michaelis de Cento notario et Albertino Mediolanensi testibus.\n(S.N.) Ego Francischus Iohannis Bentivegne, imperiali auctoritate notarius et nunc de ordine fratrum predicatorum frater et dicti inquisitoris socius, de mandato ipsius publicavi et scripsi, sss.\n\n</344b56f1-450b-4fca-9d21-37f49cb2c551>\n<ee8bc3a1-35e2-44c6-9596-11358950750d>\n\nEodem die et loco.\nDictus frater Guido Parmensis inquisitor absolvit dictum Ugolotum Rodulfi de terra Capolini a vinculo excomunicationis quam incurrisset occasione excessuum conmissorum per eum contra officium inquisitionis, prout in actis officii inquisitionis plenius continetur. Et predicta fecit idem inquisitor secundum formam dicti officii inquisitionis et omni iure et modo quibus melius fieri et valere potest.\nPresentibus domino Martino condam Michaelis de Cento, Nascinbene Adelardi et mei notarii suprascripti, qui predicta de mandato inquisitoris publicavi et scripsi.\n</ee8bc3a1-35e2-44c6-9596-11358950750d>\n<1c1f91ec-c642-4b16-9b4b-b2c38476b972>\n\nDie primo decembris.\nBonavisina, filia condam Rolandi de terra Mongorgii, meliorando dictum suum dixit quod sciebat dictas mulieres, silicet Bartholomea de Plumatio cum socia, esse fugitivas ab officio inquisitionis et quod Mugarelus de Capris et Guercius Magantonis  dicebant ipse testi: \"Si non dabunt nobis.XXV. libras bononinorum, dabimus eas in manibus inquisitoris hinc ad tres dies\". Et tunc ipsa Bonavesina rogavit predictos Mugarellum et Guercium quod predictas Bartholomeam et sociam dimiteret et eas daret in custodiam predicti Ugoloti Rodulfi, quamdiu portate essent ille.XXV. libre bononinorum; quod et fecerunt. Item dicit quod vidit Iohannem condam Gerardini Trugli, qui est de secta dictorum apostolorum, in domo Iohannis assenarii de Capolino, presente Maria, uxore predicti Iohannis assenarii.\nActum Bononie in domo officii inquisitionis, presentibus domino Martino condam Michaelis de Cento notario et Albertino Mediolanensi testibus.\n(S.N.) Ego Francischus Iohannis Bentivegne, imperiali auctoritate notarius et nunc de ordine fratrum predicatorum frater et dicti inquisitoris socius, de mandato ipsius publicavi et scripsi, ss.\n</1c1f91ec-c642-4b16-9b4b-b2c38476b972>\n<9954cb37-ded5-471f-97b1-d7e944d3cbf7>\n\nEodem die.\nDictus frater Guido Parmensis inquisitor personaliter  precepit dicte Bonavesine quod deponat et depositum faciat.XIII. librarum bononinorum in pecunia numerata penes dominum  Martinum de Cento, capelle Sancti Andree de Ansaldis, civitatis Bononie, hinc ad festum nativitatis Domini proximi venturi. Et idem inquisitor precepit personaliter Petro, fratri dicte Bonavisine, qui fideiusit pro ea, quod faciat dictam Bonavisinam mandatum inquisitoris inviolabiliter observare, silicet de depositione.XIII. librarum bononinorum; et hoc precipit supradictis sub pena qua   sunt officio obligati.\nPresentibus supradictis domino Martino condam Michaelis de Cento notario, Albertino Mediolanensi testibus et mei notarii suprascripti, qui de mandato inquisitoris publicavi et scripsi, sss.\n</9954cb37-ded5-471f-97b1-d7e944d3cbf7>\n<b5e6b280-fbd1-472d-a559-a3bacb9f4109>\n\nDie tercio decembris \nDomnus  Tranchedus condam Rogerii de Musello, canonicus ecclesie Sancte Marie Maioris, civitatis Bononie, constitutus in iudicio coram fratre Guidone Parmensi, inquisitore heretice  pravitatis in Bononia et provincia Lombardie a sede apostolica deputati, meliorando dictum suum dixit. Interrogatus si quando Qacharias de Sancta Agata fuit receptatus in domibus ecclesie Sancte Marie Maioris, in quibus ipse testis comorabatur et ubi vidit eum comedere et bibere, secundum quod in alio dicto suo plenius continetur, ipse testis sciebat eum fuisse et extitisse de secta apostolorum, respondit quod sic. Interrogatus si sciebat sectam dictorum apostolorum esse ab Ecclesia reprobata, respondit quod sic.\nActum Bononie in domo officii inquisitionis, presentibus domino Ubaldino de Musello, canonico dicte ecclesie Sancte Marie Maioris, et Nascinbene Adelardi, nuntio dicti officii, testibus.\n(S.N.) Ego Francischus Iohannis Bentivegne, imperiali auctoritate notarius et nunc de ordine fratrum predicatorum frater et dicti inquisitoris socius, de mandato ipsius publicavi et scripsi, ss.\n</b5e6b280-fbd1-472d-a559-a3bacb9f4109>\n<517385f3-2ff3-4c49-9ae1-0bc4ec3f4045>\n\nEodem die, loco et testibus.\nDominus Bondi condam Belondi, Florentine diocesis, canonicus ecclesie Sancte Marie Maioris, civitatis Bononie, constitutus in iudicio coram fratre Guidone Parmensi, inquisitore heretice pravitatis in Bononia et provincia Lombardie inferioris a sede apostolica deputati, iuravit ut supra. Interrogatus si sciebat sectam apostolorum esse reprobatam ab Ecclesia, respondit quod sic. Interrogatus quantum tempus est quod scit et audivit dictam sectam apostolorum fuisse reprobatam, respondit quod quatuor anni sunt vel plus, ut credit. Interrogatus si ab illo tempore citra vidit Qachariam de Sancta Agata comedere et bibere in domibus dicte ecclesie et ibidem receptatum, respondit quod sic. Interrogatus si sciebat dictum Qachariam fuisse et extitisse de secta dictorum apostolorum, respondit quod sic.\n(S.N.) Ego Francischus Iohannis Bentivegne, imperiali auctoritate notarius et nunc de ordine fratrum predicatorum frater et dicti inquisitoris socius, de mandato ipsius publicavi et scripsi.\n </517385f3-2ff3-4c49-9ae1-0bc4ec3f4045>\n<4fb5c7c1-ba69-419c-8af1-c2303517d52f>\n\nEodem die, loco et testibus.\nIn presencia mei notarii suprascripti dictus frater Guido Parmensis inquisitor precepit personaliter dictis dominis Tranchedo et Bondi quod die martis proximo venturo ante terciam sint et coram predicto conpareant ad sententiam audiendam\n</4fb5c7c1-ba69-419c-8af1-c2303517d52f>\n<cc52c81e-02ac-4a53-af7f-ce92e62be294>\n\nEodem die .\nDominus Pax, rector ecclesie Sancti Benedicti de burgo Galerie et canonicus ecclesie Sancte Marie Maioris, constitutus in iudicio coram fratre Guidone Parmensi inquisitore meliorando dictum suum, dixit quod quando Qacharias de Sancta Agata fuit receptatus in domibus dicte ecclesie Sancte Marie Maioris, sicut in alio dicto suo plenius continetur, ipse testis bene sciebat sectam apostolorum, de qua fuerat dictus Qacharias, esse ab Ecclesia reprobatam et condempnatam.\nActum Bononie in domo officii inquisitionis, presentibus Nascinbene Adelardi et Albertino Mediolanensi testibus.\n(S.N.) Ego Francischus Iohannis Bentivegne, imperiali auctoritate notarius et nunc de ordine fratrum predicatorum frater et dicti inquisitoris socius, de mandato ipsius publicavi et scripsi, ss.\n</cc52c81e-02ac-4a53-af7f-ce92e62be294>\n<f4135f84-89e1-4183-9d53-cc975a92a570>\n\nEodem die, loco et testibus.\nIn presentia mei notarii suprascripti dictus frater Guido Parmensis inquisitor precepit personaliter dicto domno Paci quoddie martis proximo venturo ante terciam sit et compareat coram eo ad sententiam audiendam.\n</f4135f84-89e1-4183-9d53-cc975a92a570>\n<7cc00b2c-cfd5-447e-8eee-ed28784af3e7>\n\nDic quarto mensis decembris.\nSalvetus filius condam Petrigoli terre Sancte Ellene, Bononiensis diocessis, constitutus in iudicio coram dicto inquisitore, iuravit mandata sancte Romane Ecclesie et ipsius inquisitoris. Interrogatus si cognoscit vel cognovit unquam aliquem hereticum vel hereticam vel aliquem infamatum de heresi vel suspectum aut male loquentem de fide catholica, vivum vel defunctum, respondit quod cognovit Rolandinum de Olis de Mutina, Qachariam de Sancta Agata et Petrum Dal Pra, Mutinensis diocessis. Interrogatus si cognovit Rolandinum de Ollis de Mutina, respondit quod sic et predictum receptavit in domo sua et ei dedit bibere et comedere et hospitatus fuit ibi et hoc pluries, ipso teste sciente eum esse de secta apostolorum, ab Ecclesia reprobata, et oculte ire propter metum inquisitorum. Interrogatus si audivit predicationem ipsius Rolandini et eum loquentem de novitatibus flendis et de mutatione Ecclesie Romane et de doctrina Dolcini de Novaria, respondit quod sic et predicta fuerunt in curia sua, ipso teste presente et uxore eius et familia, et potest esse circa unum annum et dimidium. Item dicit quod frequenter vidit in domo Iohannis de Hostis de dicta terra multos de secta dictorum apostolorum et hoc a quatuor annis citra continue usque ad diem recessus ipsius Iohannis, cum ipse Iohannes reciperet omnes de secta dictorum apostolorum qui ibant ad domum eius. Interrogatus quomodo sit hoc, respondit quod ipse Iohannes dicebat ipsi testi: \"Si essent quinquaginta ego reciperem eos quousque haberem de pane\". Et etiam cum frequenter viderit eos in domo sua. Interrogatus si cognovit Qachariam de Sancta Agata et Petrum Dal Pra et scivit eos esse de dicta secta apostolorum et sequi doctrinam dicti Dolcini et vitam ipsius, respondit sic. Item dicit quod audiebat eos male loquentes de Ecclesia Romana et de fide dicte Ecclesie.\nActum Bononie in domo officii inquisitionis, presentibus Nascinbene Adelardi nuntio officii et Albertino Mediolanensi testibus.\n(S.N.) Ego Francischus Iohannis Bentivegne, inperiali auctoritate notarius et nunc de ordine fratrum predicatorum frater et dicti inquisitoris socius, de mandato ipsius publicavi et scripsi, ss.\n</7cc00b2c-cfd5-447e-8eee-ed28784af3e7>\n</d8030384-67fd-462a-80a7-7edac7e35b3a>\n<fb3a844f-c813-4a5a-8d82-9fedc1065a29>\n<27780452-10e2-4242-b990-738d6f4e5f0b>\n\nEodem die.\nDamianus condam Benvenuti de Blanchis terre Sancte  Ellene Bononiensis diocessis, constitutus in iudicio coram fratre Guidone Parmensi inquisitore, meliorando dictum suum; interrogatus si cognovit Qachariam de Sancta Agata et predictum receptavit in domo sua et ibi comedit et bibit, respondit ad omnia quod sic, ipso sciente et presente; et predictum Qachariam sciebat esse de secta apostolorum, quam sectam sciebat esse ab Ecclesia reprobatam, et hoc potest esse circa duos annos. Interrogatus si cognovit Rolandinum de Ollis de Mutina et si sciebat eum esse de secta predicta, quam sectam sciebat esse reprobatam ab Ecclesia, et predicationem eius audivit; ad omnia predicta respondit quod sic, et hoc fuit in domo Guillielmi de Bianchis, presentibus Iohanne de Ostis et Bona, sorore dicti Iohannis, et Vivelda, filia dicti Damiani. Interrogatus si quando Qacharias de Sancta Agata fuit conbustus ab inquisitore propter heresim, credebat eum esse virum chatolicum et posse salvari in qua erat, respondit quod sic. Item dicit quod vidit dictum Rolandinum in domo Iohannis de Hostis et Bone, sororis dicti Iohannis, et hoc potest esse circa annum et dimidium. Interrogatus si quando Petrus dal Pra aravit in terra dicti Damyani sciebat et credebat predictum Petrum esse de secta dictorum apostolorum, respondit quod non.\nActum Bononie in domo officii inquisitionis, presentibus domino Martino Michaelis de Cento notario et Albertino Mediolanensi testibus.\n(S.N.) Ego Francischus Iohannis Bentivegne, imperiali auctoritate notarius et nunc de ordine fratrum predicatorum frater et dicti inquisitoris socius, de mandato ipsius publicavi et scripsi, ss.\n</27780452-10e2-4242-b990-738d6f4e5f0b>\n<e5e9a658-d11f-412b-8ada-4aca2ca5607a>\n\nEodem die, loco et testibus.\nIn presentia mei suprascripti notarii dictus frater Guido Parmensis inquisitor dictis Salveto et Damyano  assignavit terminum octo dierum ad recipiendum copiam scripturarum et ad defensionem faciendam, si quam facere volent et intenderent de omnibus que dictus inquisitor habet contra predictos Salvetum et Damyanum.\n</e5e9a658-d11f-412b-8ada-4aca2ca5607a>\n<46b1ca9c-cbd3-4731-82b5-7c37a0ab7df3>\n\nDie nono decembris.\nDominus Thomas, rector hospitalis Sancti Stephani, civitatis Bononie, constitutus in iudicio coram fratre Guidone Parmensi, inquisitore heretice pravitatis in Bononia et provincia Lombardie inferioris a sede apostolica deputati, meliorando dictum suum dixit quod quando requisitus fuit alia vice per sacramentum suum ab inquisitore supradicto, tunc coram eo inquisitore in iudicio constitutus, negavit veritatem de hoc quod interrogatus fuit: videlicet de Qacharia de Sancta Agata, quem dixit se nescire recessisse a mandatis inquisitoris, cum tamen hoc vero sciret ipsum Qachariam recessisse tam per revelationem ipsius Qacharie quam per ipsius domini Thome firmam credulitatem; et sic scienter hominem suspectum de fide receptavit. Interrogatus quociens receptavit dictum Qachariam in domo sua, respondit quod pluries postquam sciverat predictum Qachariam recessisse a mandatis  inquisitoris. Interrogatus si infra illud tempus quo dictus  Qacharias recesserat a mandatis dicti inquisitoris, misit eum Romam pro indulgencia aquirenda pro patre suo, respondit quod sic. Interrogatus quid dedit dicto Qacharie pro mercede laboris dicte vie, respondit quod predicto dedit quinquaginta solidos bononinorum et unum corbem fabarum. Interrogatus si alias dedit predicto Qacharie aliquid, respondit quod sic, videlicet unam pellem cuiusdam sui guarnelli. Interrogatus si quando ipse testis predictum Qachariam receptabat in domo sua, dabat predicto Qacharie bibere et comedere, respondit quod sic. Interrogatus si receptavit aliquem alium de dicta secta apostolorum, respondit quod receptavit Bernardinum de burgo Sancti Felicis de Bononia. Item dicit quod quidam nomine Faciolus Bononiensis, qui moratur in Burgo Novo et nunc est frater de penitentia, et dictus Qacharias venerunt ad eum quodam sero et dixerunt predicto domino Thome si volebat videre et audire hominem qui dicebat mirabilia; qui dictus testis surgens ivit ad domum ubi habebat stationem pannorum ipse Faciolus et ibi invenit unum hominem, quem scivit postea esse Dulcinum de Novaria, qui dicebat se habere intellectum scripturarum; et audivit a predicto Dulcino novitates  quas ipse Dulcinus loquebatur de imperio et statu Ecclesie, quam ipse non recordatur, et quod predictas novitates non  credebat. Interrogatus qui erant presentes quando predicta dicebat, respondit quod presentes erant magister Iacobus Mantegellus, predictus Faciolus et dictus Qacharias et unus magister in arte notarie et quidam sacerdos, cuius nomine nescit. Et predicta fuerunt ante tempus indulgentie per annum et dimidium, ut credit.\nActum Bononie in domo officii inquisitionis, presentibus domino Martino Michaelis de Cento notario, Nascinbene Adelardi nuntio dicti officii, et Albertino Mediolanensi, familiario dicti inquisitoris, testibus.\n(S.N.) Ego Francischus Iohannis Bentivegne, imperiali auctoritate notarius et nunc de ordine fratrum predicatorum frater et dicti inquisitoris socius, de mandato ipsius publicavi et scripsi, ss.\n</46b1ca9c-cbd3-4731-82b5-7c37a0ab7df3>\n<f4d67c6c-7b4a-4e00-adbf-cec5d210d6dc>\n\nEodem die, loco et testibus suprascriptis.\nIn   presentia mei notarii suprascripti frater Guido Parmensis inquisitor precepit personaliter dicto domino Thome, rectori hospitalis Sancti Stephani de Bononia, et ei terminum statuit quod cras per totam diem det dicto inquisitori securitatem.1111. librarum bononinorum secundum formam officii.\n</f4d67c6c-7b4a-4e00-adbf-cec5d210d6dc>\n<92199d65-ac2d-444d-868f-92c01f0a1138>\n\nDie decimo decembris.\nDominus  Thomas, rector hospitalis Sancti Stephani de Bononia, constitutus in iudicio coram fratre Guidone Parmensi, inquisitore heretice pravitatis in Bononia et provincia Lombardie inferioris a sede apostolica deputati, promisit stare et parere mandatis dicti inquisitoris et se coram dicto inquisitore et eius vicario et coinquisitore et sucessoribus eius personaliter presentare tociens quociens fuerit requisitus, et solvere omnem  condempnationem quam idem inquisitor vellet facere de ipso domino Thoma usque ad quantitatem que dicto inquisitori placuerit et omnem penitentiam adimplere quam idem inquisitor eidem imponeret, obligans se dictus dominus Thomas et suos heredes per stipulationem solempnem secundum formam officii inquisitionis, et ad preces et instantiam ipsius domini Thome, et pro eo dominus Dynadanus condam domini Alberici de Simopigolis, dominus Pelegrinus condam domini Guidoclerii de Galuciis, dominus Comacius condam domini Anthonii de Galuciis, dominus Boninus condam fratris Iohanini de Sardell is, dominus Iohannes, qui dicitur Marra, condam domini Iacobini de Racorgeptis, dominus Iacobus condam domini Anthonii de Ygnano, dominus Thomas condam domini Mirri de Artinisiis, dominus Bertholus condam domini Alberti de Tabulis, dominus Cinus condam domini Mathioli de Bechadellis, dominus Francischus condam domini Petripoli de Ygnano, dominus Gogadinus condam domini Iacobini de Bechadellis, dominus Thoma condam domini Guascitti, fideiusserunt unusque eorum in solidum, obligantes se et heredes suos per  solempnem stipulationem, in omnibus et per omnia, ut superius dictum est, et usque ad quantitatem quadringentarum librarum bononinorum  secundum formam officii.\nActum Bononie in domo officii inquisitionis, presentibus fratribus Marchisino de Principibus, Iacobo Casoto ambo ordinis predicatorum et domino Martino Michaelis de Cento notario testibus.\n(S.N.) Ego Francischus Iohannis Bentivegne, imperiali auctoritate notario et nunc de ordine fratrum predicatorum frater et dicti inquisitoris socius, de mandato ipsius publicavi et scripsi, ss.\n</92199d65-ac2d-444d-868f-92c01f0a1138>\n<30a9f111-f48b-49c5-b0fa-e79f8022fca4>\n\nDie undecimo decembris.\nDomina Betisia, filia quondam domini Iordanis de  Bochadeferis de Plumatio, comitatus Bononie, citata, in iudicio constituta coram reverendo viro fratre Guidone Parmensi, inquisitore heretice pravitatis in Bononia et provincia Lombardie inferioris a sede apostolica deputati, abiuravit omnem heresim, fidem et credentiam hereticorum et doctrinam, vitam et sectam Dolcini de Novaria et suorum sequacium et eorum qui vulgariter vocantur apostoli et illorum de secta dictorum apostolorum; et iuravit mandata sancte Romane Ecclesie et dicti inquisitoris et  quoinquisitorum et sucessorum eius et dicere veritatem tam de se quam de aliis, vivis vel defunctis. Interrogata suo sacramento si credidit vel credebat eo tempore quo ipsa recessit sectam Dolcini de Novaria et illos qui sectam ipsius Dolcini de Novaria sequuntur, esse catholicos et in fide quam tenent et vita, credebat predictos posse salvari, respondit quod sic. Interrogata si quando recessit a domo sua sciebat et credebat predictam sectam et fidem et vitam esse dampnatam et reprobatam ab Ecclesia et persecutam ab inquisitoribus; ad omnia respondit quod sic. Interrogata que fuerunt ille persone que dictam testem induxerunt ad fidem et credulitatem predictam, respondit quod primi fuerunt Berga de Lirano et Sovranus condam Bochadeferi et susequenter postea Petrus Dal Pra, quem vidit in domo dicte Roberge. Interrogata qui tunc fuerunt presentes, respondit quod presentes erant Benvenuta feraria, uxor Iacobi de Plumatio, et Sovranus predictus. Interrogata si dictus Petrus dei Pra predicabat predictis, respondit quod sic. Interrogata quantum tempus est quod ista fuerunt, respondit quod predicta fuerunt circa festum resurectionis Domini proximi preterite. Interrogata si alias vidit dictum Petrum in dicta terra Plumacii, respondit quod predictum vidit sub porticu domus matris ipsius Betisie de sero et predicto locuta fuit, presentibus supradicta Benevenuta ferraria et dicto Sovrano et eisdem ibidem dictus Petrus predicavit. Item dicit quod eodem tempore ivit cum dicto Petro de Plumatio Montevellium cum dictis Sovrano et Benevenuta, et in dicta via predicavit ipse testi et dictis Sovrano et Benevenute. Interrogata si mater sua hoc sciebat, respondit quod non. Interrogata si cognovit Rolandinum de Ollis de Mutina, respondit quod sic. Interrogata quomodo cognovit dictum Rolandinum, dixit quod, cum ipsa testis iret de Montevellio Plumatium cum Benevenuta et Sovrano predictis, invenit Rolandinum predictum in domo Corbelli de dicta terra Montevellii. Qui Rolandinus sociavit se predictis et cum eis ivit usque Plumacium. Interrogata si sciebat predictum Rolandinum esse de secta predicta apostolorum, quam sectam sciebat esse ab Ecclesia dampnatam et reprobatam, respondit quod sic. Et in predicta via audivit cum predictis predicationem dicti Rolandini. Interrogata que erat predicatio quam ipse  faciebat predictis, respondit quod exponebat quedam evangelia et quedam passiones sanctorum narabat et dicebat quod unus rex debebat venire Romam, qui debebat interficere papam, cardinales et totum clerum et postea debebat esse papa sanctus electus a Deo et non ab hominibus et iste talis debet esse Dulcinus et quedam alia predicabat predictis que ignorat. Interrogata in quo loco hospitavit Rolandinus predictus  Plumacium, quando cum predicta ivit de Montevellio  Plumacium, respondit quod ignorat. Interrogata dicit quod quando rediit de Plumacio Montevellium invenit predictum Rolandinum extra terram Plumacii et sociavit se cum dicta teste et cum predicta ivit usque Montevellium et in eadem via predicavit eidem et sociis. Interrogata qui fuerunt socii, respondit Benevenuta predicta, Sovranus predictus et Albertinus de Ollis. Interrogata quo declinavit Rolandinus predictus quando ivit cum ea in predicta via, respondit quod cenavit in domo Corbelli predicti et ivit ad iacendum ad domum Gualandi de Marascis. Interrogata si dictus Gualandus sciebat dictum Rolandinum esse de dicta secta apostolorum, respondit quod non, set postea scivit et doluit. Interrogata quis induxit eam ad recessum, respondit quod Sovranus predictus, qui predicte dicebat quod inquisitores querebant omnes qui locuti fuerant predicto Rolandino et eos torquebant. Interrogata quo ivit quando recessit de domo sua, respondit et dicit quod prima die hospitata fuit iuxta Sanctum Lagarum de Bononia, et inde recessit et ivit ad Castrum Sancti Petri et ynde Imola et Ymola Favenciam. Et ibi invenerunt  Ugolinum de Solegnano et Vegosam de comitatu Mutinensi, qui ambo erant de dicta secta apostolorum et illi predictam Betisiam cum sociis deduxerunt per diversas terras usque Novariam et de Novaria ivit Mandellum, Novariensis diocessis, et ibi fuit capta per inquisitores.\nActum Bononie in domo officii inquisitionis, presentibus domino Martino Michaelis de Cento notario et domina Senda, uxore domini Henrici de Megovilanis, testibus et mei infrascripti notarii.\n (S.N.) Ego Francischus Iohannis Bentivegne, inperiali auctoritate notario et nunc de ordine fratrum predicatorum frater et dicti inquisitoris socius, de mandato ipsius publicavi et scripsi, ss.\n</30a9f111-f48b-49c5-b0fa-e79f8022fca4>\n<92c339b0-815a-42e8-9fec-838bb95deb25>\n\nEodem die.\nPresbiter Iohannes, filius Petri de \u00c7apolino, canonicus ecclesie Sancti Anthonii strate Sancti Vitalis, coram fratre Guidone Parmense inquisitore heretice pravitatis in Bononia et provincia Lombardie inferioris a sede apostolica deputati, promisit dicto inquisitori stare et parere mandatis dicti inquisitoris et se coram dicto inquisitore et eius vicario et coinquisitore et sucessoribus eius presentare tociens quociens fuerit requisitus et solvere omnem condempnationem quam idem inquisitor vellet facere de ipso, usque ad quantitatem XXV. librarum bononinorum, obligando se et sua per solempnem stipulationem secundum formam officii inquisitionis et ad preces et instanciam eius et pro eo.\nDominus Albertinus Laurentii capelle Sancte Marie de  Muradellis fideiussit obligans se per solempnem stipulae ionem in omnibus et per omnia, ut superius dictum est, secundum formam officii inquisitionis.\nActum Bononie in ecclesia fratrum predicatorum ante  sacrestiam, presentibus fratre Dominico sacristano predictorum fratrum et Iacobucio condam Benvenuti de \u00c7apolino, familiario dicti inquisitoris, testibus.\n(S.N.) Ego Francischus Iohannis Bentivegne, inperiali auctoritate notarius et nunc de ordine fratrum predicatorum frater et dicti inquisitoris socius, de mandato ipsius publicavi et scripsi, ss.\n </92c339b0-815a-42e8-9fec-838bb95deb25>\n<b1589e2c-f26b-4d35-8a85-cf88b1d6aec4>\n\nEodem die.\nDictus  frater Guido Parmensis inquisitor personaliter statuit terminum dicto domino Thome rectori hospitalis Sancti Stephani de Bononia, quod hinc ad diem dominicam proxime venturam suam defensionem faciat, si quam  facere vellet de his que dictus inquisitor habet contra eum, et copiam processuum et scripturarum accipiat, quam idem contra dictum dominum Thomam haberet. Qui dictus dominus Thomas statim dixit et asseruit nichil velle facere de predictis.\nActum Bononie in domo officii inquisitionis, presentibus domino Martino Michaelis de Cento notario et Albertino Mediolanensi, familiario dicti inquisitoris, testibus.\n(S.N.) Ego Francischus Iohannis Bentivegne, imperiali auctoritate notarius et nunc de ordine fratrum predicatorum frater et dicti inquisitoris socius, de mandato ipsius publicavi et scripsi, ss.\n</b1589e2c-f26b-4d35-8a85-cf88b1d6aec4>\n<2f997337-6915-4ba0-a641-b098ec84d96c>\n\nMillesimo trecentesimo quarto, indictione secunda.\nDie tercio decimo decembris.\nDomina  Betisia, filia condam domini Iordanis de Bochadeferis de Plumatio, comitatus Bononiensis, que, ut superius in dicto suo continetur, confessione facta in iudicio coram fratre Guidone Parmensi inquisitore, suo sacramento abiuravit omnem heresim et renuntiavit omnem fidem, credenciam hereticorum et vitam et doctrinam et sectam Dolcini de Novaria et sequacium eius, et iuravit mandata sancte Romane Ecclesie et ipsius inquisitoris; unde cum predicta domina Betisia nunc in iudicio coram dicto inquisitore sit constituta, stipulatione solempni obligat se personaliter et realiter stare, presentare se et mandatis dicti inquisitoris conparere vel eius vicario et coinquisitore ipsius tociens quociens fuerit requisita et solvere omnem condempnationem quam idem inquisitor vellet facere eidem domine Betisie usque ad quantitatem centum librarum bononinorum et nichilominus omnem penitenciam adinplere quam idem inquisitor vellet eidem inponere occasione quorundam excessuum comissorum per eam, secundum quod in actis officii inquisitionis plenius continetur, et obligationem facit dicta domina Betisia secundum formam officii inquisitionis et ad instanciam et preces ipsius et pro ea. Dominus Henricus de Megovilanis fideiussit obligans se et suos heredes in omnibus et per omnia, ut superius dictum est, per stipulationem solempnem secundum formam officii inquisitionis.\nActum Bononie in domo officii inquisitionis, presentibus Nascinbene Adelardi, nuntio officii, et Albertino Mediolanensi, familiario dicti inquisitoris, testibus.\n(S.N.) Ego Francischus Iohannis Bentivegne, inperiali auctoritate notarius et nunc de ordine fratrum predioatorum frater et dicti inquisitoris socius, de mandato ipsius publicavi et scripsi, ss.\n</2f997337-6915-4ba0-a641-b098ec84d96c>\n<563f1d9c-5f72-449b-811e-9e56fdec18d4>\n\nDie decimoquarto decembris.\nNascinbene Adelardi, nuntius iuratus officii inquisitionis, de mandato fratris Guidonis Parmensis inquisitoris, retulit mihi notario suprascripto se citasse et personaliter invenisse in domo domini Henrici de Megovilanis dominam Betisiam condam Iordanis de Bochadeferis de Plumatio, comitatus Bononiensis, et predicte domine precepisse die tercio decimo decembris quod dicta die et sequenti perentorie ex parte dicti inquisitoris copiam scripturarum, quam dictus inquisitor contra predictam habet, accipiat et defensionem de his que dictus inquisitor habet contra predictam faciat, si intendit.\nSENTENTIE \nMillesimo trecentesimo quinto, indictione tercia.\nIn isto quaterno continentur sentencie officii inquisitionis scripte per fratrem Francischum de Sancto Martino.\n</563f1d9c-5f72-449b-811e-9e56fdec18d4>\n<143865b1-ffab-406f-b89d-baf22058cd5e>\n\nIn Christi nomine amen. Anno eiusdem millesimo trecentesimo quinto, indictione tercia, die vigesimo quinto, mensis  ianuarii.\nNos frater Guido Parmensis ordinis fratrum predicatorum, inquisitor heretice pravitatis in Bononia et provincia Lombardie inferioris per sedem apostolica deputati, notum facimus universis Christi fidelibus quod, cum Qanibellus cal\u00e7olarius, filius Raynerii de Calcaria, Bononiensis diocessis, per nos fuerit condempnatus ex eo videlicet quod fuit amicus, fautor et defensor hereticorum et a veritate catholice fidei deviasse, videlicet dando auxilium, conscilium et iuvamen sorori Berge, heretice de Lirano, rapiendo predictam de manibus Nascinbenis, nuntii officii inquisitionis, quod fuit contra mandata sancte Romane Ecclesie ac etiam contra sententiam nostram et in periculum animarum, ut hec et alia in sententia per nos contra dictum Zanibellum lata, scripta manu Guidonis Bontalenti notarii nostri, plenius continetur; unde cum ipse Canibellus culpas suas et excessus suos confessus sit et humiliter in iuditio recognoverit coram nobis, paratus omnem  penitentiam quam sibi velemus inponere in patientia sustinere, et a nobis absolutionis beneficium et gratiam humiliter postulavit, postquam ipse anibellus iuravit coram nobis sancte Romane Ecclesie et nostris obedire mandatis et prestit ydoneam cautionem, promitens quod in predictis culpis et excessibus aut consimilibus nunquam offendet nec aliquid committet, ipsius Qanibelli saluti et consolationi cupientes misericorditer providere; ipsum  Qanibellum in nostra presentia constitutum, secundum formam Romane Ecclesie absolvimus ab omni vinculo excomunicationis quam incurrisset occasione dictorum excessuum et culparum, restituentes ipsum quantum ad hoc ecclesiasticis sacramentis. Item dictum Qanibellum et fideiussores eius per nos et sucessores nostros absolvimus a cautione et condempnatione facta de eo et etiam a crucibus ferendis et omni alia pena que in dicta sententia continetur propter culpas conmissas et excessus predictos; cautione tamen facta per eum et fideiussores suos pro culpis et excessibus suis in futurum per ipsum conmitentes, quod absit, in sua firmitate et robore permanere.\nActum Bononie in domo officii inquisitionis, presentibus domino Martino de Cento notario et Albertino Mediolanensi, famulo dicti inquisitoris, testibus vocatis.\n(S.N.) Ego Francischus Iohannis Bentivegne, inperiali auctoritate notarius et ordinis predicatorum frater et dicti inquisitoris socius, de mandato ipsius publicavi et scripsi, ss.\n</143865b1-ffab-406f-b89d-baf22058cd5e>\n<bb26ea5a-f847-443c-9904-e3b2b12dada7>\n\nIn nomine Domini amen. Anno eiusdem millesimo  trecentessimo quinto, indictione tercia, die undecimo mensis februarii, apostolica sede vacante post obitum sanctissimi patris domini Benedicti pape undecimi.\nNos frater Guido Parmensis de ordine predicatorum, inquisitor heretice pravitatis in Bononia et provincia Lombardie inferioris auctoritate apostolice sedis constituti, universis in Christo fidelibus declaramus quod magister Iacobus de Mantegellis, cytatus pro crimine hereseos, ad presentiam nostram accedens estitit manifeste confessus, ut in dicto suo patet, scripto manu Alberti Carbonis notarii nostri, quod in domo sua vidit et cognovit  Rolandinum de Olis de Mutina, Dolcinum de Novaria, Qachariam de Sancta Agata, Longinum de Pergamo et Albertum de Tridento, fugitivos officii nostre inquisitionis, ipso sciente quod essent fugitivi et suspecti de fide, et ipsos receptavit in domo sua. Item predictum Dulcinum tempore suspecto, silicet de nocte, audivit in strata Castilionis in statione pannorum Facioli, qui moratur in Burgo Novo, qui nunc est frater de penitenza; in presentia domini Thome, rectoris hospitalis Sancti Stephani de Bononia, Iohanne Ribaldini de burgo Sancti Felicis, magistro Petro de Ungola et quibusdam aliis, ut in dicto suo, scripto manu mei fratris Francischi notarii de mandato dicti inquisitoris, plenius continetur, de sua secta et quibusdam novitatibus et mutationibus circa Romanam Ecclesiam secundum suam perfidiam in brevi fiendis, in oculto conventiculo predicantem; unde cum ad fidem sacrosancte Romane Ecclesie redire desideret et in ea vite portionem quam sibi divina virtus indulsit, humiliter postulavit ut nos qui vicem domini pape gerimus in hac parte absolveremus eundem; nos vero iuxta puram et sanctam intentionem nostram ab eodem magistro Iacobo de Mantegellis corporale recepimus iuramentum de stando precise mandatis sacrosancte Romane Ecclesie, domini pape futuri, et successorum eius que ipse per se vel per alium duxerit iniungenda, nec non et mandatis nostris et aliorum  coinquisitorum nostrorum, qui vicem domini pape gerimus in hac parte, per nos vel alios semel aut pluries sibi duxerimus iniungenda pro omni excomunicationis sententia quam ratione criminis hereseos incurrit, et omni eo quod ipse conmisit vel circa ipsum crimen, sive credendo hereticorum herroribus sive ipsos receptando sive  quomodolibet auxilium, consilium vel favorem prestando seu quocunque modo circa huius delinquendo. Et quod quandocunque deinceps auctoritate domini pape seu nostra vel aliorum inquisitorum si fuerit requisitus dicit de se et de aliis omnimodam veritatem quam in predictis et circa predicta siverit vel crediderit, nil tacendo sienter, videlicet de omni eo quod ipse vel alius quilibet comisit in crimine hereseos vel circa ipsum crimen, sive credendo sive comunicando eisdem aut quomodolibet receptando consilium, auxilium vel favorem prestando, seu quocunque modo aliter circa huius delinquendo, et quod etiam de omnibus aliis dicet omnimodam veritatem quam in predictis et circa predicta siverit vel crediderit, revelabit, manifestabit et nominabit utriusque sexus hereticos vel credentes, fautores et receptatores eorum quos novit, quorumcunque poterit reminisci. Quodque illam fidem credit et perpetuo credet quam sacrosancta Romana Ecclesia servat, credit, docet et tenet et precipit observari atque in perpetuum non credet aliquam heresim nec credulitatem aliquam pro fide habebit que sit contraria vel adversa fidei quam Romana Ecclesia, dominus papa, venerabiles cardinales et aliarum ecclesiarum prelati et viri catholici credunt, servant et tenent qui sibi et Romane Ecclesie sunt subiecti; et pro posse suo de cetero  persequetur omnem heresim et utriusque sexus hereticos et credentes, fautores et receptatores eorum nec eis ullo tempore prestabit auxilium et favorem nec eos aliquatenus receptabit nec predicationibus intererit eorundem nec in cibo seu in potu comunicabit eisdem. Et quod quandocunque deinceps aliquem hereticum vel hereticam contingerit sibi loqui, vel alias ipsum vel ipsam firmiter crediderit esse in civitate seu in loco, in quo tunc ipse magister Iacobus Mantegellus iurans morabitur, quam cito poterit, revelabit episcopo civitatis seu loci ordinario vel inquisitori heretice pravitatis tam nomen heretici vel heretice quam etiam locum et qui ac ubi secum fuerint colocuti et bona fide procurabit ipsos capi et episcopo civitatis seu loci ordinario vel inquisitori fideliter assignari. Ad hoc autem renunciando et abiurando et abiurata ab eo primo ab eodem per proprium iuramentum omni heresi se adversus sacrosanctam Romanam Ecclesiam extollenti ipsum ab omni vinculo excomunicationis quam occasione premissorum incurrerat, iuxta Ecclesie formam absolvimus, restituentes eundem ecclesiasticis sacramentis, sane attendentes seriem premissorum et a talibus culpis iusticiam misericordia temperantes, sibi pro pena et penitentia inposuimus infrascripta, decernentes ipsum ea debere inviolabiliter observare: videlicet ut ieiunium sexte ferie toto tempore vite sue, quando fuerit sanus, et alia ieiunia servet per Romanam Ecclesiam instituta; dicat intra die et noctem viginti unum pater noster et totidem ave maria; singulis solempnitatibus et diebus dominicis intersit divinis; confiteatur peccata sua singulis quatuor mensibus discreto confessori de ordine fratrum predicatorum vel minorum, quem sibi duxerit eligendum; asuescat ire ad predicationes prelatorum et maxime inquisitorum heretice pravitatis; sequatur per civitatem Bononie et districtum inquisitores persequendo hereticos, credentes, fautores et receptatores eorum, quando fuerit requisitus; det et distribuat pauperibus Ihesu Christi.XXV. libras bononinorum hinc ad unum annum proxime venturum, distribuendas et dandas de consilio, voluntate et consensu nostro, nec non et providorum virorum fratrum Marchisini de Principibus et Iohachim ordinis fratrum predicatorum de conventu Bononiensi; et hinc ad duos menses visitet limina beati Petri martiris, de visitatione huiusmodi secum testimoniales litteras portaturus. Nec propter hoc sibi providemus in posterum si in dicto crimine hereseos plus pecaverit quam expresit. Que omnia et singula supradictus magister Iacobus Mantegelli promisit nomine meo et nomine Romane Ecclesie legiptime stipulanti attendere et observare inviolabiliter et non contra facere vel venire per se vel per alium aliqua occasione vel exceptione sub obligatione omnium bonorum suorum, mobilium et inmobilium; que bona deinceps nomine Romane Ecclesie constituit iure precario possidere, dans nobis et concedens plenam et liberam potestatem dicta sua bona capiendi et alienandi et vendendi, absque alia citatione et probatione alterius sententie contra eum, si contra predicta vel contra aliquod predictorum per se vel per alium aliquo tempore contra faceret vel veniret aut sit, quod absit, eiusdem morbi seu criminis ipsum continget spontanea recidiva.  Consulumus siquidem  dicto magistro Iacobo Mantegello et sibi precipimus ut omnia et singula que se servaturum iuravit ac alia que sibi pro pena  et penitentia duximus salubriter inponenda, studeat inviolabiliter observare ut, quod absit, per transgressionem ipsorum seu cuiuscunque actiones alterius relapsus in heresim censeri possit aliquatenus vel presumi, cum relapsi huiusmodi iuxta canonicas sanciones seculari sint iuditio, absque ulla penitus audientia relinquendi.\nHec omnia suprascripta lecta, lata et pronunciata fuerunt Bononie, in domo officii inquisitionis per dictum fratrem Guidonem Parmensem inquisitorem pro tribunali sedendo in presentia dicti magistri Iacobi Mategelli et presentibus fratribus Marchisino de Principibus et Iohachim Bononiensi, ambo ordinis predicatorum, et mei fratris Francischi notarii infrascripti eiusdem ordinis ad hoc testibus vocatis.\n(S.N.) Ego Francischus Iohannis Bentivegne, imperiali auctoritate notarius et nunc de ordine fratrum predicatorum frater et dicti inquisitoris socius, de mandato ipsius predicta in publica forma redegi et scripsi, et sigillum ipsius inquisitoris presentibus apposui.\n</bb26ea5a-f847-443c-9904-e3b2b12dada7>\n<e6459884-4ebc-4e36-ae0d-81aa5f773772>\n\nMillesimo trecentesimo quinto, indictione tercia.\nIn Christi nomine amen. Anno eiusdem millesimo trecentesimo quinto, indictione tercia, die penultimo marcii.\nNos frater Guido Parmensis ordinis fratrum predicatorum, inquisitor heretice pravitatis in Bononia et provincia Lombardie inferioris per sedem apostolicam deputati, notum facimus universis Christi fidelibus quod, cum domnus Pax, rector ecclesie Sancti Benedicti burgi Galerie de Bononia et canonicus ecclesie Sancte Marie Maioris civitatis Bononie, et domnus Bondi quondam Belundi, Florentine diocessis, et domnus Tranchedus quondam Rogerii de Musello, ambo canonici supradicte ecclesie Sancte Marie Maioris civitatis Bononie, per nos fuerint condempnati et penitentiati ex eo quod fuerunt amici et receptatores illorum qui vulgariter apostoli nominantur, quorum secta est per sanctam Romanam Ecclesiam reprobata, receptando ipsi domnus Pax, domnus Bondi et domnus Tranchedus canonici predicti Qachariam de Sancta Agata de eadem secta et dando eidem Qacharie bibere et comedere in domo ecclesie Sancte Marie supradicte contra mandata et sententiam fratris Guidonis Vicentini tunc inquisitoris in periculum animarum, ut hec et alia in sententia per nos contra dictos domnum Pacem, domnum Bondiem et domnum Tranchedum canonicos lata, scripta manu Guidonis Bontalenti notarii nostri plenius continetur; unde cum ipsi domnus Pax, domnus Bondi et domnus Tranchedus canonici supradicti culpas suas et excessus manifeste confessi sint et humiliter recognoverint in iuditio coram nobis parati omnem penitentiam quam eis velemus inponere in paciencia substinere et a nobis absolutionis beneficium et gratiam humiliter postularint, postquam ipsi domnus Pax, domnus Bondi et domnus Tranchedus canonici supradicti iuraverunt coram nobis sancte Romane Ecclesie et nostris obedire mandatis et prestiterunt ydoneam cautionem, silicet fiedeiubendo unus pro alio,  promitens quod in predictis culpis et excessibus aut consimilibus nunquam offendent nec aliquid conmittent; ipsorum domni Pacis, domni Bondi et Trancheti  saluti et consolationi cupientes misericorditer providere, ipsos domnum Pacem, domnum Bondiem et domnum Tranchedum, in presencia nostra constitutos, secundum formam Romane Ecclesie, auctoritate qua fungimur pro tribunali sedendo, sentendiando pronunciamus et pronunciando sententiamus et predictos absolvimus ab omni vinculo excomunicationis quam incurissent occasione dictorum excessuum et culparum, restituentes predictos domnum Pacem, domnum Bondiem et domnum Tranchedum, quantum ad hoc, ecclesiasticis sacramentis. Item dictos domnum Pacem, domnum Bondiem et domnum Tranchedum et fideiussores eorum per nos et sucessores nostros et coinquisitores nostros absolvimus a cautione et condempnatione facta de eis et ab omni alia pena et penitentia que in predicta sententia continetur propter culpas et excessus predictos, ita quod de cetero a nulla persona pro preteritis culpis possint in aliquo molestari.\nLecta, lata et pronunciata fuit dicta sententia per dictum fratrem Guidonem Parmensem inquisitorem in capitulo maiori fratrum predicatorum de Bononia, presentibus fratribus Iohanne Parmensi, lectore fratrum conventus Bononiensis, et Iohachim Bononiensi eiusdem ordinis et magistro Iacobo Parmensi testibus.\n(S.N.) Ego Francischus Iohannis Bentivegne, inperiali auctoritate notarius et ordinis predicatorum frater et socius dicti inquisitoris, de mandato ipsius publicavi et scripsi, ss.\n</e6459884-4ebc-4e36-ae0d-81aa5f773772>\n<7fa3981f-630f-48a4-b82f-1d62be4ccb59>\n\nIn Christi nomine amen. Anno eiusdem millesimo trecentesimo quinto, indictione tercia, die penultimo mensis marcii.\nNos frater Guido Parmensis ordinis fratrum predicatorum, inquisitor heretice pravitatis in Bononia et provincia Lonbardie inferioris per sedem apostolicam deputati, notum facimus universis Christi fidelibus quod, cum domnus Ubaldinus, canonicus ecclesie Sancte Marie Maioris burgi Galerie civitatis Bononie, per nos fuerit cytatus ex eo quod nobis delatus fuerit ipsum fuisse amicum et receptatorem illorum de seta qui vulgariter dicuntur apostoli, que secta est ab Ecclesia reprobata; et per ipsius confessionem factam coram nobis, quam aliorum atestationes et contra predictum nullam invenerimus legittimam probationem; idcirco auctoritate qua fungimur consolationi ipsius domini Ubaldini volens providere, cum predictus innocens et inculpabilis inveniatur et nichil comisisse circa predicta de quibus fuerat accusatus, et ipse domnus Ubaldinus a nobis beneficium absolutionis humiliter postulaverit ad cautelam, auctoritate qua fungimur pro tribunali sedendo, sententiando pronunciamus et pronunciando sententiamus et predictum absolvimus ab omni vinculo excomunicationis secundum formam Ecclesie, si qua incurisset occasione culparum et excessuum de quibus fuerat accusatus, restituentes eum sacramentis Ecclesie. Item dictum domnum Ubaldinum eadem auctoritate per nos et sucessores nostros et coinquisitores absolvimus ab omnibus penis et culpis si quas incurrisset occasione excessuum supradictorum, ita quod de cetero non possit per aliquem in aliquo molestari.\nLecta, lata et publicata fuit dicta sententia per dictum fratrem Guidonem Parmensem inquisitorem in capitulo fratrum predicatorum de Bononia, presentibus fratribus Iohanne Parmensi lectore fratrum conventus Bononiensis, Iohachim Bononiensis eiusdem ordinis et magistro Iacobo Parmensi.\n(S.N.) Ego Francischus Iohannis Bentivegne, inperiali auctoritate notarius, de ordine predicatorum frater et dicti inquisitoris socius, de mandato ipsius publicavi et scripsi, ss.\n</7fa3981f-630f-48a4-b82f-1d62be4ccb59>\n<9aafefe7-debe-4c9f-a0af-358036a3ce1e>\n\nIn Christi nomine amen. Anno eiusdem millesimo trecentesimo quinto, indictione tercia, die quinto mensis aprilis.\nNos frater Guido Parmensis ordinis fratrum predicatorum, inquisitor heretice pravitatis in Bononia et provincia Lombardie inferioris per sedem apostolicam deputati, notum facimus universis Christi fidelibus quod, cum magister Iacobus Mantegelli fuerit per nos condempnatus et penitentiatus ex eo quod fuerit amicus, fautor et receptator quorumdam de secta illorum qui vulgariter dicuntur apostoli, qui sunt per sanctam Ecclesiam reprobati et per inquisitores tanquam suspecti de fide prohibiti, in periculum animarum, ut hec et alia in sententia per nos lata super hoc, scripta manu mei notarii infrascripti, plenius continetur. Unde cum ipse magister Iacobus culpas suas et excessus manifeste confessus sit et humiliter recognoverit in iudicio coram nobis, paratus omnem penitentiam quam eidem velemus inponere in patientia sustinere et a nobis absolutionis beneficium et gratiam humiliter postulavit; postquam ipse iuravit coram nobis sancte Romane Ecclesie et nostris obedire mandatis et prestitit ydoneam cautionem, promittens quod in predictis culpis et excessibus aut consimilibus nunquam offendet nec aliquid conmitet; ipsius saluti et consolationi cupientes misericorditer providere, ipsum magistrum Iacobum in nostra presentia constitutum, secundum formam Romane Ecclesie, auctoritate qua fungimur pro tribunali sedendo, sententiando  pronunciamus et pronunciando sententiamus et absolvimus ab omni vinculo excomunicationis quam incurisset occasione predictorum excessuum et culparum, restituentes eum ecclesiasticis sacramentis. Item eadem auctoritate dictum magistrum Iacobum et fiediussores suos per nos et sucessores nostros et coinquisitores absolvimus a cautione et condempnatione facta de eo et ab omni penitentia et peregrinatione per nos sibi iniuncta et ab omnibus aliis de quibus in dicta sententia continetur propter culpas et excessus  conmissos per dictum magistrum Iacobum in predictis circa predicta. Et si per oblivionem aliquid tacuisset tempore ultime sue confessionis facte coram dicto inquisitore, de quo postea recordaretur, et velet dicto inquisitori sponte confiteri vel sucessoribus suis seu coinquisitoribus vel eius vicario, voluit dictus inquisitor quod confessio dicti magistri Iacobi sub iuramento absque suo  preiudicio et gravamine recipiatur, ita quod de cetero propter culpas et excessus predictos a nulla persona possit in aliquo molestari.\nLecta, lata et pronunciata fuit dicta sententia per dictum fratrem Guidonem Parmensem ordinis predicatorum inquisitorem, in domo fratrum predicatorum de Bononia in camera dicti inquisitoris, presentibus fratribus Grimaldo de Saliceto et Bartholomeo de Magnanis ambo ordinis predicatorum testibus ad hoc vocatis.\n(S.N.) Ego Francischus Iohannis Bentivegne, inperiali autoritate notarius et ordinis predicatorum frater et dicti inquisitoris frater, de mandato ipsius publicavi et scripsi, ss.\n</9aafefe7-debe-4c9f-a0af-358036a3ce1e>\n<bb29add7-7450-403a-b2a0-3cf7c0b95246>\n\nIn Christi nomine amen. Anno eiusdem millesimo  trecentessimo quinto, indictione tercia, die ultimo mensis aprilis.\nNos frater Guido Parmensis ordinis predicatorum, inquisitor heretice pravitatis in Bononia et provincia Lombardie inferioris per sedem apostolicam deputati, cum inquisitionem fecerimus generalem contra omnes vivos et defuntos qui peccarent vel eciam peccavissent in crimine heresis vel circa ipsum crimen et contra omnes credentes, fautores, defensores et receptatores hereticorum vel infamatos de heresi aut male loquentes de fide catholica, invenimus presbiterum Venturam, priorem ecclesie Sancti Anthonii strate Sancti Vitalis de Bononia, et domnum Iohannem Petri de Capolino, canonicum supradicte ecclesie Sancti Anthonii, tam per ipsorum confessiones  quam aliorum atestationes legitimas factas in iudicio coram nobis, ipsos fuisse et extitisse amicos, fautores et receptatores hereticorum et a veritate catholica deviasse audiendo verba et documenta eorum hereticorum in preiudicium et detrimentum chatolice fidei et sancte Romane Ecclesie et in periculum animarum. Nam idem presbiteros Venturam priorem et Iohannem canonicum in millesimo trecentessimo receptaverunt Qachariam de Sancta Agata et Rolandinum de Olis de Mutina, hereticos condempnatos, in ecclesia et domibus dicte ecclesie Sancti Anthonii; et in millesimo trecentesimo quarto, silicet in quadragessima, eundem Rolandinum in dicta ecclesia Sancti Anthonii receptaverunt et cum predictis presbiteris et cum quodam apostata fratrum minorum idem Rolandinus contulit de vita et secta Dolcini de Novaria et ibi cenavit et iacuit et ab eo tempore citra eundem  Rolandinum cum quibusdam aliis de dicta secta receptaverunt pluribus vicibus et diversis temporibus; et confessus est idem presbiter Iohannes canonicus supradictus quod predictos  audiebat in confessione. Et predicti presbiteri multa alia conmisserunt enormia et nefaria, sicut in actis ipsius inquisitionis apparet. Unde ipsa inquisitione aperta et dictis testium publicatis, cum citari fecerimus legiptime et perhentorie ut coram nobis legiptime comparerent, faturos et recepturos quod in predicta inquisitione ordo postulat rationis et maxime recepturos copiam inquisitionis predicte et eisdem presbiteris terminum duxerimus statuendum ut dicerent, alegarent, proponerent et probarent quicquid ad excusationem et defensionem eorum spectare credebant, nec appareat predictos presbiteros vel aliquem alium pro eis excusationem aliquam legitimam seu defensionem fecisse nec contra inquisitionem predictam aliquid legitime ostendisse; visis actis  inquisitionis predicte et eis diligenter examinatis, habitoque super predictis consilium sapientum doctorum, silicet in iure canonico et civili, et etiam deliberatione plenaria per nos ipsos; de consientia et consensu domini Baldredi vicarii domini Uberti, Dei gratia episcopi Bononiensis, dictos presbiteros Venturam priorem et Iohannem canonicum, prius legitime citatos ad sententiam audiendam et in nostra presentia dictum presbiterum Venturam priorem constitutum et presbiterum Iohannem canonicum absentem, Christi nomine invocato, autoritate qua fungimur pro tribunali sedentes, in hiis scriptis sententiando pronunciamus et pronunciando sententiamus dictos presbiteros Venturam priorem et Iohannem canonicum fuisse et extitisse amicos, fauctores et receptatores hereticorum et ipso iure excomunicatos et incurisse omnes penas canonicas et legitimas contra huiusmodi institutas. Preterea in testimonium et coreptionem dictorum presbiterorum Venture prioris et Iohannis canonici et excessuum predictorum, rigorem tamen iusticie misericordia temperantes, ipsis presbiteris penitentibus, ut dixerunt, inponimus penitentiam infrascriptam, decernentes et mandantes ut eam debeant inviolabiliter observare: videlicet quod semel saltem in anno veram confessionem suorum faciant peccatorum et quamdiu viserint sextam feriam et alia ieiunia ab Ecclesia instituta ieiunent nisi essent infirmitate gravati. Item predictos presbiteros Venturam priorem presentem condempnamus in viginti quinque libras bononinorum hinc ad octo dies proximos persolvendas et officio inquisitionis applicandas, et Iohannem canonicum absentem tanquam presentem quia magis deliquid, silicet audiendo confessiones predictorum, condempnamus in quinquaginta libras bononinorum hinc ad quindecim dies proximos persolvendas et officio applicandas. Et nichilominus in predictis omnibus et singulis mutandi, addendi et minuendi semel et pluries, quantum de iure fieri poterit et nobis visum fuerit expedire, reservamus nobis liberam et plenariam arbitrii facultatem.\nLecta, lata et publicata fuit dicta sententia per dictum fratrem Guidonem Parmensem inquisitorem pro tribunali sedendo in capitulo studentium fratrum predicatorum de Bononia, presente predicto domno Ventura priore et presentibus fratribus Petro de Marsiliis, Oddoardo Bononiensi, Beltramino Cumano, Iohane Falcone, Maseo de Matetica, Ugolino Regino, omnes  ordinis predicatorum; et domno Petro, archipresbitero plebis Sancti Martini in Argele, et domno Spinello, canonico Sancti Anthonii supradicti, testibus vocatis.\n(S.N.) Ego Francischus Iohannis Bentivegne, inperiali auctoritate notarius et ordinis predicatorum frater et dicti inquisitoris socius, de mandato ipsius publicavi et scripsi, ss.\n</bb29add7-7450-403a-b2a0-3cf7c0b95246>\n<92cb0fb3-5940-4c60-9b0a-e58bbe12258b>\n\nIn  Christi nomine amen. Anno eiusdem millesimo trecentesimo quinto, indictione tercia, die septimo decimo mensis maii.\nNos frater Guido Parmensis ordinis predicatorum, inquisitor heretice pravitatis in Bononia et provincia Lombardie inferioris per sedem apostolicam deputati, notum facimus universis Christi fidelibus quod cum Guillielmus condam Benvenuti de Blanchis terre Sancte Hellene, Bononiensis diocessis, per nos fuerit condempnatus ex eo quod fuerit amicus, fautor, credens et receptator hereticorum, illorum silicet qui vulgariter apostoli nominantur, quorum secta est per sanctam Romanam Ecclesiam reprobata, receptando ipse Guillielmus in domo propria dictos falsos apostolos et dando eisdem bibere et comedere pluries in domo sua,  ipsorumque documenta audiendo, quod fuit contra mandata sancte Romane Ecclesie ac etiam nostra et in periculum animarum, ut hec et alia in sententia per nos contra dictum Guillielmum lata, scripta manu Guidonis Bontalenti notarii nostri, plenius continetur Unde cum ipse Guillielmus culpas suas et excessus suos manifeste confessus est et humiliter recognoverit in iudicio coram nobis, paratus omnem penitentiam quam sibi velemus inponere in patientia sustinere, et a nobis absolutionis beneficium et gratiam humiliter postulavit, postquam ipse Guillielmus iuravit coram nobis sancte Romane Ecclesie et nostris obedire mandatis et prestitit ydoneam cautionem, promittens  quod in predictis culpis et excessibus aut consimilibus nunquam offendet nec conmittet; ipsius Guillielmi saluti et consolationi cupientes misericorditer providere, ipsum Guillielmum in nostra presentia constitutum, secundum formam sancte Romane Ecclesie absolvimus ab omni vinculo excomunicationis quam incurisset occasione dictorum excessuum et culparum, restituentes ipsum Guillielmum, quantum ad hoc, ecclesiasticis sacramentis. Item dictum Guillielmum et fideiussores eius per nos et sucessores nostros absolvimus  cautione et condempnatione facta de eo et etiam a crucibus deferendis et ab omni alia pena que in dicta sententia continetur, ita quod de cetero propter culpas comissas et excessus predictos non possit ab aliqua persona in aliquo molestari, cautione tamen facta per eum et fideiussores suos pro culpis et excessibus suis in futurum conmittendis, quod absit, in sua firmitate et robore permanere.\nActum Bononie in domo officii inquisitionis, presentibus fratribus Nicholao, priore fratrum predicatorum de Bononia, fratribus Bonvisino Bononiensi, Dominico Gosio et Francischo de Camarino, omnes ordinis predicatorum, domno Gerardo monacho, capellano ecclesie Sancti Ysaie, et domno Martino de Cento testibus vocatis.\n(S.N.) Ego Francischus Iohannis Bentivegne, inperiali auctoritate notarius et ordinis predicatorum frater et dicti inquisitoris socius, de mandato ipsius publicavi et scripsi, ss.\n</92cb0fb3-5940-4c60-9b0a-e58bbe12258b>\n<e89560f7-43ef-4fb2-b7b6-de8dd2d64a1f>\n\nMillesimo trecentesimo quinto, indictione tercia.\nIn  Christi nomine amen. Anno eiusdem millesimo trecentesimo quinto, indictione tercia, die vigesimo mensis maii.\nNos frater Guido Parmensis ordinis fratrum predicatorum, inquisitor heretice pravitatis in Bononia et Provincia Lombardie inferioris per sedem apostolicam deputati, notum facimus universis Christi fidelibus quod, cum domnus Ventura, prior ecclesie Sancti Anthonii de Bononia, per nos fuerit condempnatus, ex eo videlicet quod fuit amicus, fautor et receptator hereticorum, illorum silicet qui vulgariter apostoli nominantur, quorum secta est per sanctam Romanam Ecclesiam reprobata, receptando ipse domnus Ventura in domo dicte ecclesie Sancti Anthonii dictos falsos apostolos et eisdem dando comedere et bibere pluries in domo supradicte ecclesie, ipsorumque documenta audiendo, quod fuit contra mandata sancte Romane Ecclesie ac etiam nostra et in periculum animarum, ut hec et alia in sententia per nos contra dictum domnum Venturam priorem lata, scripta manu mei fratris Francischi notarii, socii dicti inquisitoris, plenius continetur. Unde cum ipse domnus Ventura prior culpas suas et excessus suos manifeste confessus est et humiliter recognovit in iudicio coram nobis, paratus omnem penitentiam quam sibi velemus inponere in patientia sustinere et a nobis absolutionis beneficium et gratiam humiliter postulavit, postquam ipse domnus Ventura prior iuravit coram nobis sancte Romane Ecclesie et nostris obedire mandatis et prestitit ydoneam cautionem, promitens quod in predictis culpis et excessibus aut consimilibus nunquam offendet nec conmitet; ipsius domni Venture prioris saluti et consolationi cupientes misericorditer providere, ipsum dompnum Venturam priorem in nostra presentia constitutum, secundum formam sancte Romane Ecclesie absolvimus ab omni vinculo excomunicationis quam incurisset occasione dictorum excessuum et culparum, restituentes ipsum domnum Venturam priorem, quantum ad hoc, ecclesiasticis sacramentis. Item dictum dompnum Venturam priorem et fideiussores eius per nos ac sucessores nostros absolvimus a cautione et condempnatione facta de eo et etiam ab omni alia pena que in dicta sententia continetur, ita quod de cetero propter culpas comissas et excessus predictos non possit ab aliqua persona in aliquo molestari, cautionem tamen facta per eum et fideiussores suos pro culpis et excessibus suis in futurum per ipsum comittendis, quod absit, in sua firmitate et robore permanere.\nActum Bononia in domo officii inquisitionis, presentibus fratribus Marchisino de Principibus et Grimaldo de Saliceto, ambo ordinis predicatorum, domno Petro, archipresbitero plebis Sancti Martini in Argele, domno Vegoso, canonico plebis Montisbelli et rectore ecclesie Sancti Ambrosii de Bononia, testibus vocatis.\n(S.N.) Ego Francischus Iohannis Bentivegne, inperiali auctoritate notarius et ordinis predicatorum frater et dicti inquisitoris socius, de mandato ipsius publicavi et scripsi, ss.\n</e89560f7-43ef-4fb2-b7b6-de8dd2d64a1f>\n<d3819ef2-02c5-41a0-a4bc-06400d6613e1>\n\nIn Christi nomine amen. Anno eiusdem millesimo trecentesimo quinto, indictione tercia, die vigessimo mensis maii.\nNos frater Guido Parmensis ordinis fratrum predicatorum, inquisitor heretice pravitatis in Bononia et provincia Lombardie inferioris per sedem apostolicam deputati, notum facimus universis Christi fidelibus quod, cum domnus Vivianus, canonicus plebis Montisbellii, per nos fuerit condempnatus, ex eo videlicet quod fuerit amicus, fautor hereticorum, illorum silicet qui vulgariter apostoli nominantur, quorum secta est per sanctam Romanam Ecclesiam reprobata, ipsorumque falsorum apostolorum seudo documenta audiendo, quod fuit contra mandata sancte Romane Ecclesie ac etiam nostra et in periculum animarum, ut hec et alia in sententia per nos contra dictum domnum Vivianum lata, scripta manu Guidonis Bontalenti notarii nostri, plenius continetur. Unde cum ipse domnus Vivianus culpas suas et excessus suos manifeste confessus est et humiliter recognovit in iudicio coram nobis, paratus omnem penitentiam, quam sibi velemus inponere in patientia sustinere et a nobis absolutionis beneficium et gratiam humiliter postulavit, postquam ipse domnus Vivianus iuravit coram nobis sancte Romane Ecclesie et nostris obedire mandatis et prestitit ydoneam cautionem, scilicet domnum Vegosum, canonicum dicte plebis, qui fideiussit pro eo, promitens quod in predictis culpis et excessibus aut consimilibus nunquam offendet nec conmitet; ipsius domni Viviani saluti et consolationi cupientes misericorditer providere, ipsum domnum Vivianum in nostra presentia constitutum, secundum formam sancte Romane Ecclesie absolvimus ab omni vinculo excomunicationis quam  incurisset occasione dictorum excessuum et culparum, restituentes  ipsum domnum Vivianum, quanium ad hoc, ecclesiasticis sacramentis. Item dictum domnum Vivianum et fideiussores eius per nos ac sucessores nostros absolvimus a cautione et  condempnatione facta de eo et etiam ab omni alia pena que in dicta sententia continetur, ita quod de cetero propter culpas conmissas et excessus predictos non possit ab aliqua persona in aliquo molestari, cautione tamen facta per eum et fideiussores suos pro culpis et excessibus suis in futurum per ipsum conmitendis, quod absit, in sua firmitate et robore permanere.\nActum Bononie in domo officii inquisitionis, presentibus fratribus Marchisino de Principibus et Grimaldo de Saliceto, ambo ordinis predicatorum, domno Venoso, canonico ecclesie plebis Montisbellii et rectore ecclesie Sancti  Ambrosii de Bononia, domno Bone, monacho Sancti Felicis de Bononia et rectore Sancti Bartholomei de Bondanello, testibus vocatis et rogatis.\n(S.N.) Ego Francischus Iohannis Bentivegne, inperiali auctoritate notarius et ordinis predicatorum frater et dicti inquisitoris socius, de mandato ipsius publicavi et scripsi, ss.\n</d3819ef2-02c5-41a0-a4bc-06400d6613e1>\n<6a3a078b-862f-46b3-8ffb-e3f20fb15e32>\n\nMillesimo trecentesimo quinto, indictione tercia.\nAnno Domini millesimo trecentesimo quinto, indictione tercia, die vigessimo primo mensis maii, in domo officii inquisitionis de Bononia, presentibus domno Venoso, canonico plebis Montisbellii, rectore ecclesie Sancti Ambrosii de Bononia, domno Boni\u00e7o, canonico eiusdem plebis Montisbellii, et domno Bono, monaco Sancti Felicis de Bononia et rectore Sancti Bartholomei de Bondanello, Bononiensis diocessis, ad infrascripta testibus vocatis. \"Frater Guido Parmensis ordinis fratrum predicatorum, auctoritate sedis apostolice inquisitoris heretice pravitatis in Bononia et provincia Lombardie inferioris, dilecto nobis et Christo domno Viviano, canonico plebis Montisbellii, Bononiensis diocessis,  crucesignato contra hereticam pravitatem, salutem in Domino. \"Accedens ad presentiam nostram nobis humiliter supplicasti ut tecum qui, sicut asseris, pridem a canone excomunicationis ligatus sententia pro eo quod infidelium et hereticorum documenta audisti per simplicitatem et iuris ignorantiam officia celebrasti divina, te eisdem aliis ingerendo, super inregularitate inde contracta, auctoritate sedis apostolice nobis in hac parte concessa, dispensare curaremus; nos qui attendentes quod crucis caratere consignatos qui, tracti gelo fidei, votum assumpserunt ad extirpandam hereticam pravitatem, debemus persequi favoris gratia specialis ut colibentius oportunis temporibus inquisitionis ab eadem sede nobis licet in meritis super dicta pravitate conmisse ac predicationis crucis officio se studeant exhibere placitos quo de fidei defensione se gaudenter aspexerint muneratos; et quod a dicta sententia per nos fueris legitime absolutus iniuncta tibi pro modo culpe penitentia salutari teque ad tempus prout expedire vidimus a tuorum ordinum executione suspenso. Demum suffragantibus tibi meritis alioque canonico non obstante nec non circustanciis universis in considerationem adductis, que circa predicta attendende fuerunt, tecum super inregularitate premissa, auctoritate predicte sedis apostolice qua fungimur, nobis specialiter in hac parte concessa, misericorditer dispensamus, in cuius autem evidentius testimonium atque memoriam mando tibi Francischo Iohannis Bentivegne, imperiali auctoritate notario, ordinis predicatorum fratri, socio meo, ut presentem seriem litterarum in formam publicam redigas, mei sigilli munimine roborandam\".\n(S.N.) Ego Francischus Iohannis Bentivegne, inperiali auctoritate notarius, ordinis predicatorum frater et dicti inquisitoris socius, de mandato ipsius in publica forma redegi et scripsi, ss.\n\n</6a3a078b-862f-46b3-8ffb-e3f20fb15e32>\n<fe82ac64-8062-45d8-9914-4dabd5faca39>\n\nIn Christi nomine amen. Anno eiusdem millesimo trecentesimo quinto, indictione tercia, die vigesimo tercio mensis maii.\nNos frater Guido Parmensis ordinis predicatorum, inquisitor heretice pravitatis in Bononia et Provincia Lombardie inferioris per sedem apostolicam deputati, cum inquisitionem fecerimus generalem contra omnes vivos et defunctos qui peccarent vel etiam peccavissent in crimine heresis vel circa ipsum crimen, et contra omnes credentes, fautores, defensores et receptatores hereticorum vel infamatos de heresi aut male loquentes de fide catholica, invenimus Damyanum de Blanchis de Sancta Ellena, comitatus Bononiensis, tam per suam confessionem  quam aliorum atestationes legitimas, factas in iudicio coram nobis, fuisse et extitisse amicum, fautorem, credentem et receptatorem hereticorum et a veritate catholice fidei deviasse, audiendo verba et documenta hereticorum et interessendo predicationibus eorum in preiudicium et detrimentum chatolice fidei et Ecclesie sancte Romane et in periculum animarum. Nam idem Damyanus in millesimo trecentesimo tercio vel circa receptavit Qachariam de Sancta Agata de secta illorum qui vulgariter dicuntur apostoli, quem ipse Damyanus sciebat esse de dicta secta que erat per sanctam Romanam Ecclesiam dampnata et reprobata. Quem Qachariam credebat posse salvari in fide quam tenebat quando per inquisitorem heretice pravitatis fuit hereticus condempnatus. Item audivit ipse Damyanus in domo Guillielmi de Blanchis coram multis predicationem Rolandini de Olis de Mutina, hereticum condempnatum, quem sciebat esse de secta dampnata; et multa alia enormia et nepharia, sicut in actis ipsius inquisitionis apparet. Unde ipsa inquisitione aperta et dictis testium publicatis, cum cytari fecerimus dictum Damyanum legiptime et perhentorie ut coram nobis legittime conpareret, facturus et recepturus in predicta inquisitione quod ordo postulat rationis et maxime recepturus copiam inquisitionis predicte et eidem Damyano terminum duxerimus statuendum ut diceret, allegaret, proponeret et probaret quicquid ad excusationem et defensionem suam spectare credebat, nec appareat ipsum Damyanum vel aliquem alium pro eo excusationem aliquam legitimam  seu defensionem fecisse nec contra inquisitionem predictam aliquid legitime ostendisse; visis actis inquisitionis predicte et eis diligenter examinatis, habitoque super predictis consilio sapientum doctorum, silicet in iure canonico et civil i  et etiam deliberatione plenaria per nos ipsos, requisitoque consilio et assensu domini Bardredi Biseth, vicarii venerabilis patris domini Uberti Dei gratia episcopi  Bononiensis, dictum Damyanum prius legitime citatum ad sententiam audiendam et in nostra presentia constitutum, Christi nomine invocato, auctoritate qua fungimur pro tribunali sedentes, in hiis scriptis sententiamus et difinitive pronunciamus dictum Damyanum fuisse et extitisse amicum, fautorem, credentem et receptatorem hereticorum et infectum  crimine heretice pravitatis et periurum in dictis et confessionibus suis, factis in iudicio coram nobis, et ipso iure excomunicatum et incurisse omnes penas canonicas et legitimas contra huiusmodi institutas. Propterea in testimonium et coreptionem dicti Damyani et excessuum predictorum, rigorem  tamen iusticie misericorditer temperantes, ipsi Damyano penitenti, ut dixit, inponimus penitentiam infrascriptam decernentes et mandantes ut eam debeat inviolabiliter observare, videlicet quod saltem semel in anno veram confessionem suorum faciat peccatorum. Item dictum Damyanum condempnamus in sex libras imperialium bononinorum hinc ad quindecim dies persolvendas. Et nichilominus in predictis omnibus et singulis mutandi, addendi et minuendi semel et pluries, quantum de iure fieri poterit et nobis visum fuerit expedire, reservamus nobis liberam et plenariam arbitrii facultatem.\nLecta, lata, pronunciata et publicata fuit dicta sententia in domo fratrum predicatorum de Bononia  in capitulo studentum dictorum fratium per dictum fratrem Guidonem inquisitorem pro tribunali sendentes, presente dicto Damyano et presentibus fratribus Nicholao de Strata Maiori, Symoneto Regino et Marino de Medicina, omnes ordinis predicatorum, testibus vocatis.\n(S.N.) Ego Francischus Iohannis Bentivegne, inperiali auctoritate notarius, ordinis predicatorum frater et dicti inquisitoris socius, de mandato ipsius publicavi et scripsi, ss.\n</fe82ac64-8062-45d8-9914-4dabd5faca39>\n<11cb17a6-a550-4baf-9215-491fbdaa7581>\n\nMillesimo trecentesimo quinto, indictione tercia.\nIn Christi nomine amen. Anno eiusdem millesimo trecentesimo quinto, indictione tercia, die vigessimo tercio mensis maii.\nNos frater Guido Parmensis ordinis predicatorum, inquisitor heretice pravitatis in Bononia et provincia Lombardie inferioris, per sedem apostolicam deputati, cum inquisitionem fecerimus generalem contra omnes vivos et defunctos qui peccarent vel etiam pecavissent in crimine heresis vel circa ipsum crimen et contra omnes credentes, fautores, defensores et receptatores hereticorum vel infamatos de heresi aut male loquentes de fide catholica, invenimus Salvetum Petrigoli de Sancta Ellena, comitatus Bononiensis, tam per suam confessionem quam per aliorum atestationes legitimas factas in iudicio coram nobis, fuisse et extitisse amicum, fautorem et receptatorem hereticorum et a veritate catholica deviasse audiendo verba et documenta hereticorum, et interessendo predicationibus eorum, in preiudicium et detrimentum catholice fidei et Ecclesie sancte Romane et in periculum animarum. Nam idem Salvetus in millesimo trecentesimo tercio vel circa et etiam post dictum tempus, in domo sua receptavit pluries plures de secta illorum qui vulgariter dicuntur apostoli, quam sectam siebat esse condempnatam et reprobatam per sanctam Romanam Ecclesiam, dandoque idem Salvetus eisdem bibere et comedere et predicationes eorum audiendo et oculte ire propter metum inquisitorum et multa alia enormia et nepharia, sicut in actis ipsius inquisitionis apparet. Unde ipsa inquisitione aperta et dictis testium publicatis, cum cytari fecerimus dictum Salvetum legittime et perhentorie, ut coram nobis legittime compareret, facturus et recepturus in predicta inquisitione quod ordo postulat rationis et maxime recepturus copiam inquisitionis predicte et eidem Salveto terminum duxerimus statuendum ut diceret, allegaret, proponeret et probaret quidquid ad excusationem et defensionem suam spectare credebat; nec appareat ipsum Salvetum vel aliquem alium pro eo excusationem aliquam legittimam seu defensionem fecisse nec contra inquisitionem predictam aliquid legittime ostendisse; visis actis inquisitionis predicte et eis diligenter examinatis, habitoque super dictis consilio sapientum doctorum, silicet in iure canonico et civili, et etiam deliberatione plenaria per nos ipsos,  requisitoque consilio et asensu domini Baldredi Biseth, vicarii venerabilis patris domini Uberti Dei gratia episcopi Bononiensis, dictum Salvetum prius legittime citatum ad sententiam audiendam, in nostra presentia constitutum, Christi nomine invocato, auctoritate qua fungimur pro tribunali sedentes, in hiis scriptis sententiamus et difinitive pronunciamus dictum Salvetum fuisse et extitisse amicum, fautorem et receptatorem hereticorum et infectum crimine heretice pravitatis et periurum in dictis suis et confessionibus factis in iudicio coram nobis et ipso iure excomunicatum et incurisse omnes penas canonicas et legittimas contra huiusmodi institutas. Propterea in testimonium et corectionem dicti Salveti et excessuum predictorum, rigorem tamen iusticie misericordia temperantes, ipsi Salveto penitenti, ut dixit, imponimus penitenciam infrascriptam, decernentes et mandantes ut eam debeat inviolabiliter observare, videlicet quod saltem semel in anno veram confessionem suorum faciat peccatorum. Item dictum Salvetum condempnamus in decem libras bononinorum hinc ad quindecim dies proximi persolvendas. Et nichilominus in predictis omnibus et singulis mutandi, adendi et minuendi semel et pluries, quantum de iure fieri poterit et nobis visum fuerit expedire, reservamus nobis liberam et plenariam arbitrii facultatem.\nLecta, lata, pronunciata et publicata fuit dicta sententia in domo fratrum predicatorum de Bononia, in capitulo studentium dictorum fratrum, per dictum fratrem Guidonem inquisitorem pro tribunali sedentes, presente dicto Salveto et presentibus fratribus Nicholao de Strata Maiori, Symoneto Regino et Marino de Medicina, omnes  ordinis predicatorum, testibus vocatis.\n(S.N.) Ego Francischus Iohannis Bentivegne, inperiali auctoritate notarius, ordinis predicatorum frater et dicti inquisitoris socius, de mandato ipsius publicavi et scripsi, ss.\n</11cb17a6-a550-4baf-9215-491fbdaa7581>\n<9b3430f5-dbc9-4c47-8bcb-cb21068a2c74>\n\nAnno  Domini millesimo trecentesimo quinto, indictione tercia, die vigessimo secundo iulii. In scolis fratrum predicatorum de Bononia, presentibus fratre Bonvisino ordinis fratrum predicatorum, domno Petro, archipresbitero Sancti Martini in Argele, et domno Martino de Cento notario, testibus vocatis ad infrascripta.\n\"Frater Guido Parmensis ordinis fratrum predicatorum, auctoritate sedis apostolice inquisitor heretice pravitatis in Bononia et provincia Lombardie inferioris, dilecto nobis in Christo domno Venture, priori ecclesie Sancti Anthonii de Bononia,  crucesignato contra hereticam pravitatem, salutem in domino.\n\"Accedens ad presentiam nostram nobis humiliter supplicasti ut tecum qui, sicut asseris, pridem a canone excomunicationis ligatus sententia  pro eo quod infideles et hereticos receptasti per  sinplicitatem et iuris ignorantiam officia celebrasti divina, te eisdem aliis ingerendo, super inregularitate inde contracta, auctoritate sedis apostolice nobis in hac parte concessa dispensare misericorditer curaremus. Nos igitur attendentes quod crucis caratere consignatos qui, tracti gelo fidei, notum assumpserunt ad extirpandam hereticam pravitatem debemus persequi favoris gratia specialis ut colibentius opurtunis temporibus inquisitionis ab eadem sede nobis licet in meritis super dicta pravitate conmisse ac preditionis crucis officio se studeant exibere placitos, quo de fidei defensione se gaudenter aspexerint muneratorum. Et quod a dicta sententia per nos fueris legittime absolutus per iniuncta tibi quod modo culpe penitentia salutari, teque ad tempus prout expedire vidimus a tuorum ordinum executione suspenso. Demum suffragantibus tibi meritis, alioque canonico non ostante, nec non circumstandis universis in considerationem adductis, que circa  predicta attendende fuerunt, tecum super inregularitate premissa, auctoritate predicte sedis apostolice qua fungimur nobis specialiter in hac parte concessa, misericorditer dispensamus. In cuius autem evidentius testimonium atque memoriam mando tibi Francischo Iohannis Bentivegne, inperiali auctoritate notario, ordinis predicatorum fratri, socio meo, ut presentem seriem litterarum in formam publicam redigas, mei sigilli munimine roborandam\".\n(S.N.) Ego Francischus Iohannis Bentivegne, inperiali auctoritate notarius, ordinis predicatorum frater et dicti inquisitoris socius, de mandato ipsius in publica forma redegi et scripsi, ss.\n</9b3430f5-dbc9-4c47-8bcb-cb21068a2c74>\n<e83b063f-4409-408d-bd5f-b70b95a1d713>\n\nIn Christi nomine amen. Anno eiusdem millesimo trecentesimo quinto, indictione tercia, die vigesimo quarto mensis ianuarii.\nIn domo officii inquisitionis de Bononia, presentibus testibus magistro Iacobo medico, condam domini Rolandini medici, domino Martino de Cento notario et domino Nasinbene condam domini Benvenuti Belvisii, frater Guido Parmensis ordinis fratrum predicatorum, inquisitor heretice pravitatis in Bononia et provintia Lombardie inferioris per sedem apostolica deputati, secundum formam officii inquisitionis absolvit Albertinum de Olis condam Iohannis de Untola de Solignano, Mutinensis diocessis, qui modo moratur in terra Plumacii, Bononiensis diocessis, a crucibus portandis et ab omni alia pena que inposita fuisset dicto Albertino per dictum inquisitorem pro quibusdam excessibus comissis per eum contra officium inquisitionis.\n(S.N.) Ego Francischus Iohannis Bentivegne, inperiali auctoritate notarius, ordinis predicatorum frater et dicti inquisitoris socius, de mandato ipsius publicavi et scripsi, ss.\n</e83b063f-4409-408d-bd5f-b70b95a1d713>\n<f8912d58-8b2d-4631-8e8a-570cdce2d9e1>\n\nMillesimo trecentesimo quinto, indictione tercia, die vigesimo sexto ianuarii.\nNascinbene Adelardi, nuntius iuratus officii inquisitionis, retulit mihi notario se personaliter precepisse in platea comunis Bononie Damyano de Blanchis terre Sancte Ellene ex parte inquisitoris, quod deponat et depositum faciat hinc ad decem dies penes dominum Martinum de Cento notarium.XXV. librarum bononinorum; et predicta scripsi ego notarius infrascriptus de mandato fratris Guidonis Parmensis inquisitoris in domo officii inquisitionis.\n</f8912d58-8b2d-4631-8e8a-570cdce2d9e1>\n<decdcd7f-5a55-4973-9560-819b6b0d2343>\n\nDie undecimo februarii.\nMagister Iacobus de Mantegellis  in iudicio constitutus coram fratre Guidone Parmensi inquisitore predicto, meliorando dictum suum dixit quod quatuor anni sunt vel circa quod ipse magister Iacobus fuit in strata Castilionis in statione pannorum Facioli de Burgo Novo, qui nunc est frater de penitentia, cum domino Thoma, rectore  hospitalis Sancti Stephani de Bononia, Iohanne Ribaldini burgi Sancti Felicis, magistro Petro de Ungola, quidam cui dicitur Bida, qui morabatur in burgo Sancti Felicis, dicto Faciolo, qui tunc non erat frater, et multi alii fuerunt presentes, quorum nomina non recordatur; et ibi cum predictis audivit Dolcinum de Novaria loquentem de novitatibus f\u00ecendis in Ecclesia Romana et si aliqua siluisset ipse magister Iacobus, que non occurissent memorie eius, paratus est, si occurerit, dicere puram et meram veritatem tam de se quam de aliis nichil preiudicando predicto magistro Iacobo, cum dicta dicto inquisitori sponte manifestaverit.\nActum Bononie in domo officii inquisitionis, presentibus fratribus Marchisino de Principibus et Iohachim ambo ordinis fratrum predicatorum testibus.\n(S.N.) Ego Francischus Iohannis Bentivegne, inperiali auctoritate notarius et nunc de ordine fratrum predicatorum frater et dicti inquisitoris socius, de mandato ipsius publicavi et scripsi, ss.\n</decdcd7f-5a55-4973-9560-819b6b0d2343>\n<ae8f3cbd-df66-4ead-8064-ff20edbb9ceb>\n\nDie decimotercio februarii.\nFrater Bonifacius fratrum ordinis de penitentia, filius condam domini Lambertini capelle Sancti Stephani, constitutus in iudicio coram fratre Guidone Parmensi inquisitore heretice pravitatis in Bononia et provincia inferioris Lombardie, a sede apostolica deputati, iuravit mandata sancte Romane Ecclesie et dicti inquisitoris et dicere veritatem tan de se quam de aliis vivis et defunctis. Interrogatus si cognoscit vel cognovit unquam aliquem hereticum vel hereticam vel aliquem de secta apostolorum, qui sic vulgariter apellantur a populo, respondit quod cognovit  DulQinum de Novaria de secta dictorum apostolorum et predictum receptavit in statione pannorum, quam dictus testis tenebat in strata Castilionis. Interrogatus si dictus Dulcinus tunc predicavit et predixit novitates et mutationes fiendas in brevi circa statum Romane Ecclesie et inperii et alia pertinentia ad sectam ipsius, respondit quod tunc audivit a dicto Dolcino multa circa materiam predictam et de secta sua, de quibus non recordatur. Interrogatus de tempore quando dicta fuerunt, respondit quod predicta fuerunt de nocte, sed de quantitate temporis non recordatur. Interrogatus qui fuerunt presentes quando dictus Dulcinus dicta verba dicebat, respondit quod presentes fuerunt dominus Thomas, rector hospitalis Sancti Stephani, magister Iacobus de Mantegellis, magister Petrus in notaria de Ungola, Andreas domini Iohannis tunc socius dicti fratris Bonifacii, Bertucius de Armis, Iohannes Ribaldini de burgo Sancti Felicis, quidam cui dicebatur Bida, de burgo Sancti Felicis, Qacharias de Sancta Agata et Bernardinus de burgo Sancti Felicis, ambo de secta dicti Dulcini. Qui omnes venerunt vocati per supradictos Qachariam et Bernardinum et audierunt predictum Dolcinum loquentem et predicantem predicta.\nActum Bononie in domo officii inquisitionis, presentibus fratre Bonacursio condam Guillielmi, fratre de penitentia, et Iacobo Benvenuti testibus.\n(S.N.) Ego Francischus Iohannis Bentivegne, inperiali auctoritate notarius et nunc de ordine fratrum predicatorum frater et dicti inquisitoris socius, de mandato ipsius publicavi et scripsi, ss.\n</ae8f3cbd-df66-4ead-8064-ff20edbb9ceb>\n<c408aa1c-64c7-4b53-a3ba-b2adf4db5249>\n\nDie septimo margii.\nDictusfrater Guido Parmensis inquisitor absolvit Honestam, filiam condam Guinigelli capelle Sancte Tede strate Sancti Stephani, a vinculo excomunicationis quam incurerat occasione quorundam verborum que usa fuerat contra officium inquisitionis secundum sententias latas per  ipsum inquisitorem. Et predicta fecit dictus inquisitor secundum formam officii inquisitionis et omni iure et modo quibus melius valere et fieri potest. Insuper predicta Honesta iuravit mandata sancte Romane Ecclesie et ipsius inquisitoris et sucessorum eius.\nActum Bononie in ecclesia fratrum predicatorum Beati Dominici, presentibus fratre Benvenuto Muratore ordinis fratrum predicatorum et Albertino Mediolanensi testibus.\n(S.N.) Ego Francischus Iohannis Bentivegne, inperiali auctoritate notarius et nunc de ordine fratrum predicatorum frater et dicti inquisitoris socius, de mandato ipsius publicavi et scripsi, ss.\n</c408aa1c-64c7-4b53-a3ba-b2adf4db5249>\n<1d1cc427-f95d-4d95-a816-ea79560bef4e>\n\nDie decimoquarto marcii.\nPetrusdomini Thomasini de Rodiiano in iudicio constitutus coram fratre Guidone Parmensi, inquisitore heretice pravitatis in Bononia et provincia Lombardie inferioris a sede apostolica deputati, iuravit de veritate dicenda. Interrogatus si cognovit aliquem de secta illorum qui vulgariter a populo nominantur apostoli, que secta est ab Ecclesia reprobata, respondit quod cognoscit Gerardum Porcellum de Monte Ombrario, Mutinensis diocessis. Interrogatus in domo cuius recipiuntur in dicta terra Rodeiiani dicti apostoli respondit quod in domo Iacobi Iacobi  et receptantur predicti per dominam Margaritam, uxorem dicti Iacobi, et per ipsum Iacobum et in domo Aldrevandini de dicta terra Rodiiani et per Ymeldam, uxorem dicti Aldrevandini, et receptantur ibidem per Stellam Claram, uxorem quondam Campiioli de dicta terra. Item dicit quod receptantur dicti apostoli et specialiter dictus Gerardus Porcellus in terra que dicitur Canevella per Andaloem Mutinensis diocessis, et per Bertam, sororem dicti Andalois. Item dicit quod Benedictus de Mongiorgio de dicta secta frequenter moratur et habitat in terra Samogie et ibi receptatur per dominam Guidinamri, uxorem condam Alberti, et per Symonem, f\u00eclium diete domine Guidine; et predicta scit dictus testis per audita, cum de hoc sit publica vox et fama. Interrogatus a quibus audivit quod dictus Gerardus Porcellus fuerat ibi istis diebus, respondit quod audivit a Benedicto Fantini de Mongorgio.\nActum Bononie in domo fratrum predicatorum in capitulo studencium, presentibus fratribus Iohachim et Loderengo de Panico, ambo ordinis predicatorum, testibus.\n(S.N.) Ego Francischus Iohannis Bentivegne, inperiali auctoritate notarius et ordinis predicatorum frater et dicti inquisitoris socius, de mandato ipsius publicavi et scripsi, ss.\n</1d1cc427-f95d-4d95-a816-ea79560bef4e>\n<097f3ed6-2ff7-4b07-8b8c-e0de80f7fd11>\n\nDie tercio mensis aprilis.\nMagister  Iacobus Mantegelli  coram fratre Guidone Parmensi ordinis predicatorum inquisitore heretice pravitatis in Bononia et provincia Lombardie inferioris a sede apostolica deputati promisit stare et parere mandatis dicti inquisitoris et se coram dicto inquisitore vel eius vicario seu sucessoribus vel  coinquisitoribus se presentare tociens quociens fuerit requisitus, et solvere omnem condempnationem et omnem penitentiam sustinere quam idem inquisitor vellet facere de ipso magistro Iacobo usque ad quantitatem XXV. librarum bononinorum, stipulando predicta et obligans se secundum formam inquisitionis et ad preces ipsius magistri Iacobi et instancia et pro eo dominus Bonagunta de Mantegellis fideiussit obligans se in omnibus et per omnia stipulatione predicta secundum formam officii inquisitionis.\nActum Bononie in domo officii inquisitionis presentibus Albertino Mediolanensi et Iacobutio Benvenuti de \u00c7apolino, familiares dicti inquisitoris, testibus.\n(S.N.) Ego Francischus Iohannis Bentivegne, inperiali auctoritate notarius et ordinis predicatorum frater et dicti inquisitoris socius, de mandato ipsius publicavi et scripsi, ss.\n</097f3ed6-2ff7-4b07-8b8c-e0de80f7fd11>\n<3228b454-1a56-42c3-bfa8-20616959118d>\n\nDie quinto mensis aprilis.\nPresbiteri Ventura, prior ecclesie Sancti Anthonii strate Sancti Vitalis, et presbiter Iohannes, filius Petri de Capolino, canonicus dicte ecclesie i, in iudicio coram dicto fratre Guidone Parmensi inquisitore confessi sunt predictis asignatum fuisse terminum per dictum inquisitorem ad copiam recipiendam omnium scripturarum, quam idem inquisitor haberet contra predictos, et ad defensionem faciendam si qua  intenderent de his que dictus inquisitor haberet contra predictos; et quod vocati fuerant  per nunctium dicti inquisitoris ad sententiam audiendam.\nActum Bononie in domo fratrum predicatorum in capitulo parvo unde itur ad cimiterium dictorum fratrum, presentibus domno Petro, archipresbitero ecclesie Sancti Martini in Argele, et Iacobucio Benvenuti de Capolino testibus.\n(S.N.) Ego Francischus Iohannis Bentivegne, inperiali auctoritate notarius et ordinis predicatorum frater et dicti inquisitoris socius, de mandato ipsius publicavi et scripsi, ss.\n</3228b454-1a56-42c3-bfa8-20616959118d>\n<1312e0a2-5a29-4d19-b07a-292b2be07d54>\n\nDie decimoseptimo mensis maii.\nNasinbene  Adelardi, nuncius iuratus officii inquisitionis, retulit mihi fratri Francischo notario, socio infrascripti inquisittoris, se personaliter precepisse ex parte fratris Guidonis Parmensis ordinis fratrum predicatorum inquisitoris, Damyano de Blanchis et Salveto Petrigoli, ambo de terra Sancte Ellene, quod die dominica prosima ventura personaliter conpareant et  coram dicto inquisitore se presentent ad sententiam audiendam.\n</1312e0a2-5a29-4d19-b07a-292b2be07d54>\n<d9099320-2748-4668-bfb3-e4dfc0f9dc9c>\n\nMillesimo trecentesimo quinto, indictione tercia.\nDie vigesimosecundo mensis maii.\nIohannes Gerbini, Iohannes Albertini de Lirano, Vitalianus Oddi, fideiussor dicti Iohannis Albertini, Benvenuta feraria, Iacopinus, vir eius qui fideiuxsit pro ea, Iacobus Rasonatus, Brunetus Henrigepti Basenghi: omnes et singuli de terra Plumacii ad domos eorum cytati et inventi per Ugolinum Gasdiani de Seravalle, nunctius iuratus ; quibus omnibus die iovis vigesimo mensis maii precepit ex parte fratris Guidonis Parmensis inquisitoris sub pena decem librarum et excomunicationis, quod die dominica ventura coram dicto inquisitore personaliter se presentent.\n</d9099320-2748-4668-bfb3-e4dfc0f9dc9c>\n<2dbf0611-bb6a-49be-8389-3131b50e9c7e>\n\nEodem die, loco et tempore.\nRetulit Ugolinus nunctius predictus se cytasse et personaliter invenisse die vigesimo mensis maii dominam Francischam, uxorem Francisci Petri Zacharie, et dominam Marchesanam, sororem dicti Francisci, et eisdem precepisse ex parte dicti inquisitoris quod sub pena excomunicationis coram dicto inquisitore se personaliter presentent die dominica proxima ventura.\n</2dbf0611-bb6a-49be-8389-3131b50e9c7e>\n<5a908e2c-74c0-4f12-9e10-5b4bda4ff4e2>\n\nEodem die, loco et tempore.\nRetulit Ugolinus nunctius predictus se cytasse et personaliter invenisse illi qui tenent bona Guillielme et Bartholomee eius filie, et ex idem precepisse ex parte dicti inquisitoris die vigesimo mensis maii quod usque ad diem dominicam proximam venturam producant iura que habent in predictis coram dicto inquisitore.\n</5a908e2c-74c0-4f12-9e10-5b4bda4ff4e2>\n<461dda47-8e36-48d1-a402-bbe9565d7ae3>\n\nEodem die, loco et tempore.\nRetulit Ugolinus nunctius predictus se cytasse et non invenisse  Iacobum Stephani de Dusentula terre Montisbellii et Ugolinum condam Alberti Surdi de Montebellio die iovis vigesimo mensis maii quod die dominica proxima ventura sub pena decem librarum et excomunicationis coram dicto inquisitore se personaliter presentent, cum idem Ugolinus Alberti Surdi sit fideiusor predicti Iacobi Stephani.\n</461dda47-8e36-48d1-a402-bbe9565d7ae3>\n<8ae0d746-fa77-44df-80e7-cdf71e67612f>\n\nEodem die, loco et tempore.\nRetulit Ugolinus nuncius predictus se personaliter precepisse ex parte inquisitoris... massario comunis Montisbellii sub pena decem librarum et eidem nomine et vice dicte comunitatis sub pena XXV. librarum precepisse die iovis vigesimo mensis maii quod coram dicto inquisitore et in forciam ipsius presentent et deducant Iacobum Stephani de Dusentula terre  Montisbellii et Ugolinum condam Alberti Surdi de Montebellio usque ad diem dominicam proximam venturam.\n</8ae0d746-fa77-44df-80e7-cdf71e67612f>\n<6d418012-4c6e-460d-9a53-9c19869b01b6>\n\nEodem die, loco et tempore.\nRetulit Ugolinus nunctius predictus se cytasse die veneris vigesimoprimo mensis maii Ugolotum Rodulf\u00ec de \u00c7apolino ad domum ipsius et non invenisse quod ex parte dicti inquisitoris sub pena decem librarum et excomunicationis die dominica proxima  ventura personaliter se presentet coram dicto inquisitore et eidem personaliter precepit Rodulfor, patri dicti Ugoloti, sub eadem pena  quia fideiusit pro eo.\n</6d418012-4c6e-460d-9a53-9c19869b01b6>\n<6b157fe4-556e-4860-9cd3-7a80e1b773b2>\n\nEodem die, loco et tempore.\nRetulit Ugolinus nunctius predictus se cytasse et non invenisse Gualandum, filium Gerardini Guaraschi de Montebellio, die veneris vigesimoprimo mensis maii quod sub pena excomunicationis die dominica proxima ventura coram dicto inquisitore personaliter se presentet.\n</6b157fe4-556e-4860-9cd3-7a80e1b773b2>\n<5abc4363-2b16-4235-8ec8-1f7565287f30>\n\nEodem die, loco et tempore.\nRetulit Ugolinus predictus se ex parte dicti inquisitoris cytasse et non invenisse in Montealfredi dominam Betisiam de Bochadeferis in domo in qua habitare consuevit et ista citatio facta fuit die veneris vigesimoprimo mensis maii, quod ipsa coram dicto inquisitore die dominica proxima ventura sub pena excomunicationis personaliter se presentet.\nHec omnia suprascripta retulit dictus Ugolinus nunctius predictus dicto inquisitori. Qui de mandato ipsius ego frater Francischinus notarius, socius eius, in domo officii inquisitionis predicta recepi et scripsi.\n</5abc4363-2b16-4235-8ec8-1f7565287f30>\n<5c531dab-a094-42e1-aa31-68ddb9881b60>\n\nMillesimo trecentesimo quinto, indictione tercia, die  vigesimo quarto mensis maii.\nGualandus filius Gerardini Guaraschi de Montebellio, qui moratur in Montealfredi, constitutus in iudicio coram fratre  Guidone Parmensi, inquisitore heretice pravitatis in Bononia a sede apostolica deputati, promisit dicto inquisitori, solempni stipulatione interveniente, stare et parere mandatis dicti inquisitoris et se coram dicto inquisitore et eius vicario vel coinquisitore vel sucessoribus suis se presentare tociens quociens fuerit requisitus, et solvere omnem condempnationem quam idem inquisitor vellet facere de ipso usque ad quantitatem decem librarum bononinorum, occasione excessuum per eum conmissorum contra officium inquisitionis, obligando se secundum formam officii inquisitionis. Et pro eo Gerardinus Guaraschi, pater dicti Gualandi, fideiuxit obligans se in omnibus et per omnia, ut superius dictum est, secundum formam officii inquisitionis stipulatione promissa.\nQui dictus inquisitor predictos Gerardinum et Gualandum absolvit a vinculo excomunicationis quo incurerant.\nActum Bononie in domo fratrum predicatorum de Bononia, in camera dicti inquisitoris, presentibus fratre Bonifacio de Galuciis ordinis predicatorum et Iacobutio Benvenuti, famulo dicti inquisitoris, testibus.\n(S.N.) Ego Francischus Iohannis Bentivegne, inperiali auctoritate notarius, ordinis predicatorum frater et dicti inquisitoris socius, de mandato ipsius publicavi et scripsi, ss.\n</5c531dab-a094-42e1-aa31-68ddb9881b60>\n<862b4d48-9a1b-4c76-aa13-864856410295>\n\nDie vigesimo octavo mensis maii.\nIohanes Qerbini de Plumatio solempni stipulatione interveniente, coram dicto fratre Guidone inquisitore constitutus, promisit dicto inquisitori solvere condempnationem factam de ipso Iohane per dictum inquisitorem occasione excessuum per ipsum  Iohanem conmissorum, prout in actis dicti inquisitoris plenius continetur; que condempnatio est septem librarum inperialium bononinorum hinc ad festum sancte Marie mensis augusti proximi venturi, sub pena dupli et restitutione dampni et expensarum litis et extra, et obligatione suorum bonorum, et pro eo et eius precibus et mandatis dominus Petrus \u00e7anis, capelle Sancte Lucie de Bononia, fideiussit in omnem casum pro dicta quantitate dicto termino persolvenda, sub pena dupli et restitutione dampni et expensarum et obligatione suorum bonorum secundum formam officii inquisitionis.\nActum Bononie in domo officii inquisitionis, presentibus Iacobutio Benvenuti, famulo dicti inquisitoris, et Bergundio, cui dicitur  Bastardus, de Papia, testibus vocatis.\n(S.N.) Ego Francischus Iohannis Bentivegne, inperiali auctoritate notarius, ordinis predicatorum frater et dicti inquisitoris socius, de mandato ipsius publicavi et scripsi, ss.\n</862b4d48-9a1b-4c76-aa13-864856410295>\n<1e1b3a88-89f5-486c-8311-c01be9ce9dea>\n\nEodem die.\nDomina Francischa, uxor Francischi Petri Zacharie de  Plumatio, comitatus Bononiensis, citata conparuit in iudicio coram fratre Guidone Parmensi inquisitore, et iuravit mandata sancte Romane Ecclesie et dicti inquisitoris, et dicere veritatem tam de se quam de aliis. Interrogata si cognovit unquam aliquem  hereticum vel hereticam et cetera, respondit quod vidit Rolandinum de Olis de Mutina in domo domini Petri Zacharie in qua habitat dicta domina Francischa, et ibi receptatus fuit dictus Rolandinus et comedit et bibit ibi; quem etiam audivit eum predicantem ibidem et ibi presentes fuerunt Petrus clericus, magister Anthonius et Benvenuta feraria, qui morantur in Plumatio omnes, ut dicit, et hoc potest esse circa duos annos vel unum et dimidium, ut credit.\nActum Bononie in domo officii inquisitionis, presentibus domino Federico domini Guillielmi de Sala, domino Bonachosa condam domini Thomasini de Tebaldis et Iacobutio Benvenuti, famulo dicti inquisitoris, testibus vocatis.\n(S.N.) Ego Francischus Iohannis Bentivegne, inperiali auctoritate notarius, ordinis predicatorum frater et dicti inquisitoris socius, de mandato ipsius publicavi et scripsi, ss.\nCui domine Francisce in presentia dictorum testium dictus inquisitor statuit terminum cras per totum diem corigendi et meliorandi dictum suum, cum ipse inquisitor non sit contemptus de hoc quod ipsa domina Francischa  dixit.\n</1e1b3a88-89f5-486c-8311-c01be9ce9dea>\n<9304975e-c539-4723-8299-a2e6b9a0d51f>\n\nMillesimo trecentesimo quinto, indictione tercia.\nEodem die, loco et testibus.\nDomina Marchesana, uxor domini Pomartini de Plumatio iuravit ut supra. Interrogata si cognovit unquam aliquem  hereticum vel hereticam et cetera, respondit quod vidit Rolandinum de Olis de Mutina in domo Petri \u00e7acharie de Plumatio comedentem et bibentem et predicantem ibidem; de tempore non recordatur. Interrogata qui fuerunt presentes, respondit quod non recordatur.\nCui domine Marchesane dictus inquisitor coram supradictis testibus statuit terminum cras per totum diem corigendi et meliorandi dictum suum, cum dictus inquisitor non sit contentus de hoc quod ipsa domina Marchesana dixit.\n(S.N.) Ego Francischus Iohannis Bentivegne, inperiali auctoritate notarius, ordinis predicatorum frater et dicti inquisitoris socius, de mandato ipsius publicavi et scripsi, ss.\n </9304975e-c539-4723-8299-a2e6b9a0d51f>\n<b54529e3-3ab8-4a3b-b5f3-25afc681e9dc>\n\nDie vigesimonono mensis maii.\nDomina Francischa, uxor Francisci Petri Qacharie de Plumacio, domina Marchesana, uxor domini Pomartinide Plumatio ambe simul constitute in iudicio coram fratre Guidone Parmensi, inquisitore heretice pravitatis in Bononia per sedem apostolicam deputati, promiserunt in solidum dicto inquisitori, solempni stipulatione interveniente, stare et parere mandatis dicti inquisitoris et se coram dicto inquisitore et eius vicario vel coinquisitore vel sucessoribus suis se presentare tociens quociens fuerint requisite et solvere omnem condempnationem quam idem inquisitor vellet facere de predictis usque ad quantitatem quinquaginta  librarum bononinorum, obligantes se secundum formam officii inquisitionis et pro eis et quenlibet earum et ad preces dictarum dominarum Francisce et Marchesane dominus Federicus condam domini Guillielmi de Sala, dominus Bonachosa condam domini Thomaxini de Tebaldis fideiusserunt pro eis, obligantes se unusquisque in solidum in omnibus et per omnia, ut superius dictum est, secundum formam officii inquisitionis stipulatione  premissa.\nQue domine  Francischam et Marchesanam dictus inquisitor coram testibus infrascriptis absolvit a vinculo excomunicationis quam incurerant occasione excessuum conmissorum contra officium inquisitionis.\nActum Bononie in ecclesia fratrum predicatorum, presentibus Gerarducio Nasinbenis capelle Sancti Marni, Iacobo domini  Qacarie de Plumatio et Iacobutio Benvenuti, famulo dicti inquisitoris, testibus vocatis.\n(S.N.) Ego Francischus Iohannis Bentivegne, inperiali auctoritate notarius, ordinis predicatorum frater et dicti inquisitoris socius, de mandato ipsius publicavi et scripsi.\n</b54529e3-3ab8-4a3b-b5f3-25afc681e9dc>\n<f88ede46-649e-4fa9-aec0-3bfb44549ced>\n\nDie sexto mensis iunii.\nFrancischa filia condam Qonis Chavalli de Musello, constituta coram fratre Iohachim Bononiensi ordinis predicatorum, vicario fratris Guidonis Parmensis eiusdem ordinis, inquisitoris heretice pravitatis in Bononia et provincia Lombardie inferioris per sedem aptfstolicam deputati, iuravit mandata sancte Romane Ecclesie et dicti inquisitoris et eius vicarii superius nominati et dicere veritatem tan de se quam de aliis. Interrogata si cognoscit vel cognovit unquam aliquem hereticum vel hereticam, vivum vel defuntum, vel aliquem de  secta illorum qui vulgariter dicuntur apostoli, que secta est per sanctam Romanam Ecclesiam reprobata, vel aliquem de secta Dulcini de Novaria hereticum vel qui male loquatur de fide catholica, respondit quod cognoscit Bonam heremitam, que reclusa est in heremitorio iuxta Bertaliam et Rovoretulum. Que Francischa, dum transiret et hospitaretur ibidem, requisita fuit a predicta Bona heremita quorum  predicationes audiret et crederet; et cum ipsa Francischa respondisset quod predicatorum et minorum predicationes audiret et crederet, dixit dicta Bona heremita quod sic eos audiendo et credendo, que dicebant et predicabant, ipsa Francischa erat extra viam salutis et iret ad infernum. Que si aquiesceret eidem Bone consulenti haberet viam salutis et ad eam duceret ex hominibus illuminatis a Deo que instruerent eam de via salutis, si vellet eidem credere; cum illi tales si illuminati inmediate a Deo in scolis veritatis habent scientiam salutis, predicatores autem et minores non habent cum non studeant nisi in scientia mundana nec illustrantur a Deo in cognitione veritatis. Istos autem illustratos dixit esse discipulos et de secta Dulcini de Novaria. Quem Dulcinum dixit esse sanctum et illuminatum inmediate a Deo et futurum papam et deleturum predicatores et minores utpote veritatis inimicos. Dixit etiam dicta Bona heremita eidem Francische quod Rolandinus de Olis, condempnatus propter heresim, erat in paradiso et orabat pro ea; et addidit quod solum propter hoc quod condempnaverunt eum predicatores, ipsi condempnationem  eternam accipient a Deo. Dixit etiam quod inter ceteros religiosos peiores sunt predicatores pro eo quod persecuntur istos illustratos a Deo, qui sunt de secta Dulcini. Quam sororem Bonam cum quesivisset dicta Francischa si illum Dulcinum vidisset, quem sic dicebat et credebat sanctum et iustum, respondit quod non viderat eum sed illos de secta sua, quos etiam ad dictam Francischam venire faceret si promiteret se velle credere dictis eorum. Dixit etiam quod propter istam sectam Dulcini, quam credit et tenet, fuit expulsa de heremitorio illo ubi prius erat, et per homines de secta ista Dulcini deducta fuit ad heremitorium in quo modo residet; et noluit dicere locum unde expulsa fuit cum illi tales dixerint predicte Bone quod nulli diceret. Dixit etiam quod libentius sustinuisset mortem sicut fecerat Rolandinus quam expulsionem propter meritum amplius et mercedem. Quesivit etiam dicta Bona a predicta Francischa si interfuisset aliquando predicationibus inquisitoris et cum respondisset quod sic et quod libenter et devote eum audiret, quasi per modum compassionis adiecit: \"O dolor qui sic decepta es et sic deciperis, credendo hiis que ab inquisitore predicantur, cum predicatio eius aliena sit a salute\"; et quod dictus inquisitor magnum locum ottineret in inferno pro eo quod predicando tot trait secum ad viam perdicionis. Et dixit quod secure poterat dicere quidquid volebat dum predicaret, quia non habebat qui responderet eidem. Dixit etiam dicta Bona eidem Francisce quod, antequam  esset docta ab istis de secta Dulcini, erat in statu perdicionis sed per dotrinam eorum et fidem est in statu salutis et ita tenet firmiter sectam istam, quod si omnes renunciarent dicte secte, ipsa sola inmobiliter teneret et pro ea libenter mortem temporalem subiret. Exploravit dicta Bona a predicta Francischa quas siret et faceret oraciones et cum illa diceret: \"O intemerata usque ad finem\", respondit dicta Bona quod dictam orationem gratam non haberet quia ibi erant aliqua verba que sibi non placerent, sed non expresit que essent illa. Videbatur tamen non accetare facta beate Virginis nec approbare quod dicta Francischa ieiunabat quolibet sabbato in pane et aqua ad honorem beate Virginis. Dixit etiam predicta Bona quod  predicatores sui de secta Dulcini veniebant ad eam de nocte et non de die propter timorem fratrum predicatorum, qui in brevi destruerentur et illi de secta Dulcini publice predicabunt, omni timore repulso. Quesivit etiam dicta Bona si dicta Francischa comunionem reciperet corporis Christi, et cum respondisset quod libenter et devote et cum multa consolatione comunicaret et reciperet corpus Christi, dicta Bona cum nausea conquaciendo caput suum agitabat et dixit quod sacerdotes nolebant eam comunicare: \" Nunquid propter hoc non salvabor?\". Invitabat autem istam ut secum maneret et secum crederet; et dicebat quod socia sua, que secum aliquando habitaverat, recessit ab ea pro eo quod illos de secta Dulcini frequenter et ad plures dies admitebat secum comorari; non nominavit sociam sed videtur dicte Francisce quod dixerit sibi quod socia fuerit de Poligino. Ante omnia supradicta primo quesivit a dicta Francischa si confitebatur et cui, et cum illa respondisset quod Florentie et Bononie predicatoribus confitebatur, respondit illa: \"Quid tibi valent ieiunia, quid orationes, cum  adhereas fratribus predicatoribus qui sunt inimici Dei?\". Et tunc ingressa est loqui de secta Dulcini et magnificare eam et quod illi qui moriebantur et conburebantur pro dicta secta erant vere martires Christi; et multa alia audivit ab ea, de quibus non recordatur. Dixit etiam dicta Bona dicte Francisce: \"Si viderem te magis dispositam ad credendum, dicerem tibi alia que non dico; sed doleo quod dixi, quia timeo quod eris alter ludas, sed ex compassione quam ego habeo de te, videns te extra viam salutis, coacta sum hec tibi dicere\".\nActum Bononie in domo fratris Rodulf\u00ec de Montecalvo, presentibus domino Martino de Cento notario et Ranpego Ieremie, familiario fratrum predicatorum de Bononia, testibus vocatis.\n(S.N.) Ego Francischus Iohannis Bentivegne, inperiali auctoritate notarius, ordinis predicatorum frater et dicti inquisitoris socius, de mandato dicti vicarii publicavi et scripsi.\n </f88ede46-649e-4fa9-aec0-3bfb44549ced>\n<e7eb6285-cd5d-4eb0-a700-a9e1cb74ad74>\n\nEodem die.\nDicta Francischa coram dicto fratre Iohachim, vicario dicti inquisitoris, constituta in iudicio, addendo dicto suo dixit quod audivit a dicta Bona quod si veniret ad sectam predictam et vellet cum eis esse, si faceret quod faciunt et ipsi, videlicet quod in hospitiis viri et mulieres simul iacent in eodem lecto et quidquid faciunt totum est puritatis. Quesivit etiam dicta Bona a dicta Francischa si virum habuerat; conperto quod non, dixit: \"Credisne  salvari quia virgo?\". Nominavit etiam sibi plures homines et feminas illius secte, qui non occurunt memorie dicte Francisce. Dixit etiam eidem quod secta illa sciebat plures esse sacerdotes. Dixit etiam quod in cella sua fuit unus de dicta secta, qui fuit ibi cum ea tribus diebus et tribus noctibus, propter quod socia sua recessit ab ea; et si dicta Francischa aquiesceret esse secum, premonebat eam quod non faceret sicut socia sua fecerat, sed consentiret in omnibus que dicerentur sibi a doctoribus huius secte. Et cum dicta Francischa diceret secum nolle morari set ire Florentiam ad partes suas, dixit dicta Bona quod si vellet expetare donec homines illius secte venirent, darent eidem litteras  conmendatorias ad illos de secta eorum qui sunt Florentie; et dixit quod ibi in Florentia erant de secta illa milites et divites, qui solicitabantur pro Dulcino et mitebant eidem peccuniam in subsidium et  secursum quem siebant ab inquisitoribus obsideri. Item dicit dicta Francischa quod supradicta in alio dicto suo et que in isto continentur, audivit a predicta Bona die sabbati vigesimoquarto mensis maii et die veneris quarto mensis iunii. Item audivit ab heremita, que vocatur soror Ghisela, que moratur in Valdescura, quod quedam transvestita, nomine Lagarina de Plumatio, eundo ad Sanctum Iacobum cum dicta Ghisela conmendabat facta apostolorum et Rolandini et quod multum in hoc molesta erat sibi dum diceret eos esse sanctos; propter quod dixessit ab ea. Insuper dicta soror Ghisela inposuit dicte Francisce eunti Centum, quod diceret sorori Honeste, que moratur in plebe Centi, quod dictam Lagarinam nullo modo reciperet si veniret ad eam, quia propter ipsam posset habere brigam et posset etiam a sancto proposito deviare. Dicta etiam Bona quesivit a dicta Francischa si cognosceret dictam Lagarinam et rogavit si contingeret eam videre, quod mitteret eam a se.\nActum Bononie in domo fratris Rodulfi de Montecalvo, presentibus dicto fratre Rodulfo et domino Martino de Cento notario testibus vocatis.\n(S.N.) Ego Francischus Iohannis Bentivegne, inperiali auctoritate notarius, ordinis predicatorum frater et dicti inquisitoris socius, de mandato ipsius vicarii publicavi et scripsi, ss.\n</e7eb6285-cd5d-4eb0-a700-a9e1cb74ad74>\n<1746f2e8-30d7-4ece-8806-e1278ce0f998>\n\nDie sexto mensis iunii.\nDominica, filia condam Stephani de La Rovore de terra  Rovoretoli iuxta Bononiam, constituta coram fratre Iohachin ordinis fratrum predicatorum de Bononia, vicario fratris Guidonis Parmensis eiusdem ordinis, inquisitoris heretice pravitatis in Bononia et in provincia Lombardie inferioris per sedem apostolicam deputati, iuravit mandata sancte Romane Ecclesie et dicti inquisitoris et ipsius vicarii et dicere veritatem. Interrogata si in heremitorio existens cum sorore Bona vidit aliquem receptatum a dicta Bona in dicto heremitorio, respondit quod sic, silicet Iacobum, qui se dicebat de Rofeno. Quem Iacobum dicebat dicta Bona esse de secta apostolorum et oculte ire propter metum inquisitorum. Item dicit dicta Dominica quod audivit a dicta Bona heremita quod recesserat de heremitorio de Rofeno, in qua habitare consueverat, quia sacerdos dicte terre excomunicaverat omnes qui aliquid boni porigebant dicte Bone; et oculte inde de nocte recessit. Item audivit ab eadem Bona heremita quod frater suus, qui vocabatur Petrus, ut dicebat, conbustus fuerat propter fidem et credentiam, quam ipsa Bona cum eo tenebat; et sex alii de dicta secta fuerunt conbusti propter eandem  credentiam et fidem.\nItem dicebat eidem Dominice quod oportebat quod esset multum cauta quia, si predicatores exploraverint, cogerent eam confiteri que audivisset vel vidisset de dicta Bona et eidem Dominice esset periculum. Et dum simpliciter quereret dicta Dominica quare hoc et quid hoc ipsa supprimebat sed non in toto, sed dicebat quod fratres predicatores erant mali homines, quod persequebantur amicos Dei, quorum fides erat melior quam fides predicatorum; que audivit a dicta Bona quod fuerat de Rofeno de contrata que dicitur Landrona. Item audivit dictam Bonam dicentem de Petro, quem dicebat esse fratrem suum, qui condempnatus fuit propter heresim: \"O Petre frater mi, tu es modo in paradiso. Ora pro me\". Item dicit dicta Dominica quod, cum loquerentur adinvicem dicta Bona et Iacobus predictus, sumisse loquebantur ridendo et cavebant sibi ab ea. Item dicit quod dicta Bona rogabat dictam Dominicam ne aliquando iuraret diceret de ea.\nActum in terra Rovoretoli iuxta Bononiam in domo Michaelis domini Carnelvaris, presentibus domino Martino de Cento notario, Gerardo domini Guidonis Bontalenti et supradicto  Michaele domini Carnelvaris testibus vocatis.\n(S.N.) Ego Francischus Iohannis Bentivegne, inperiali auctoritate notarius, ordinis predicatorum frater et dicti inquisitoris socius, de mandato dicti vicarii publicavi et scripsi, ss.\n</1746f2e8-30d7-4ece-8806-e1278ce0f998>\n<d9784de0-a711-4a0b-ab34-613886adcd12>\n\nEodem die, loco et testibus.\nDictus Michael domini Carnelvaris coram dicto fratre Iohachin, vicario dicti inquisitoris, et mei notarii suprascripti iuravit de veritate dicenda. Interrogatus si vidit dictum Iacobum in heremitorio cum dicta Bona, respondit quod predictum invenit et vidit in dicto heremitorio.\nEgo frater Francischus notarius suprascriptus de mandato ipsius vicarii publicavi et scripsi, ss.\n </d9784de0-a711-4a0b-ab34-613886adcd12>\n<b9f80813-4260-4ecc-be2f-041d4dde3c7e>\n\nMillesimo trecentesimo quinto, indictione tercia.\nDie ultimo iunii.\nMangolus condam Bonacursii de burgo Panicalis, constitutus in iudicio coram fratre Bonvisino ordinis fratrum predicatorum, vicario fratris Guidonis Parmensis eiusdem ordinis, inquisitoris heretice pravitatis in Bononia et provincia Lombardie inferioris per sedem apostolicam deputati, iuravit de veritate dicenda et mandata sancte Romane Ecclesie et dicti inquisitoris et dicti vicarii. Interrogatus si cognovit aliquem hereiicum vel hereticam vel qui male loquatur de fide catholica vel de Ecclesia Romana, respondit quod non, sed audivit Qoletam, que est reclusa in  eremitorio burgi Panicalis versus pontem Reni, dicentem se habuisse revelationem a Deo quod religiosi omnes et clerici in brevi debebant dispergi et consurgere debebant quidam fratres qui publice predicarent, post quos debet magna multitudo hominum ire. Item dixit quod audivit a predicta Qoleta quod inperium in brevi debebat prosperari. Item dixit quod audivit a dicta Qoleta quod papa in brevi debebat mori; post quem debebat fieri alius tempore cuius supradicta persecutio contra religiosos et clericos debebat consurgere. Interrogatus quando predicta audivit a dicta Qoleta, respondit quod potest esse annus vel circa.\nActum in burgo Panicalis in ecclesia Sancti Laurentii, presentibus fratribus Iohachim et Burgarino, ambo ordinis predicatorum, testibus vocatis.\n(S.N.) Ego Francischus Iohannis Bentivegne, inperiali auctoritate notarius, ordinis predicatorum frater et dicti inquisitoris socius, de mandato dicti vicarii publicavi et scripsi, ss.\n</b9f80813-4260-4ecc-be2f-041d4dde3c7e>\n</fb3a844f-c813-4a5a-8d82-9fedc1065a29>\n<f8104e42-dc0b-4cc7-97f9-14ce4caf8133>\n<f54a3423-4fb3-4ed6-9e07-ad43c3f4b40e>\n\nEodem die.\nSoror Maria, que moratur in heremitorio burgi Panicalis versus Mutinam, constituta in iudicio coram fratre Bonvisino ordinis predicatorum, vicario fratris Guidonis Parmensis eiusdem ordinis, inquisitoris heretice pravitatis in Bononia et provincia Lombardie inferioris per sedem apostolicam deputati, iuravit mandata sancte Romane Ecclesie et dicti inquisitoris et eius vicari et dicere veritatem tam de se quam de aliis vivis vel defunctis. Interrogata si audivit vel cognovit aliquem loquentem vel male sentientem de fide catholica aut de Ecclesia Romana, respondit quod audivit Bonam  de Sancta Hellena et Bartholomeam de Plumacio de secta apostolorum, comendantes dictam sectam apostolorum et reprehendentes dictam sororem Mariam pro eo quod non acceptabat quod dicebant de dominio eorum futuro. Interrogata quociens fuerunt ad eam et locute fuerunt cum ea, respondit quod quelibet earum semel locute fuerant cum ea. Interrogata quando predicta fuerunt, respondit quod possunt esse tres anni vel circa.\nActum in burgo Panicalis iuxta heremitorium dicte sororis Marie, presentibus fratribus Iohachim et Burgarino, ambo ordinis predicatorum, testibus vocatis.\n(S.N.) Ego Francischus Iohannis Bentivegne, inperiali auctoritate notarius, ordinis predicatorum frater et dicti inquisitoris socius, de mandato dicti vicarii publicavi et scripsi, ss.\n</f54a3423-4fb3-4ed6-9e07-ad43c3f4b40e>\n<4b7b2ca3-fb13-436a-9d9e-9b264de90313>\n\nDie primo mensis iulii.\nDomina Borchesana, uxor condam Geminiani de burgo Panicalis, domina Ymelda, uxor Burchisini de burgo Panicalis, constitute in iudicio coram fratre Bonvisino ordinis predicatorum, vicario fratris Guidonis Parmensis eiusdem ordinis, inquisitoris heretice pravitatis, promiserunt stare et parere mandatis dicti inquisitoris et eius vicarii et sucessorum eius vel coinquisitorum, se presentare tociens quociens fuerint requisite et solvere omnem  condempnationem quam idem inquisitor vellet facere de predictis usque ad quantitatem centum solidorum bononinorum pro qualibet earum, occasione quorundam verborum dictorum per eas contra officium inquisitionis, obligantes se solempni stipulatione secundum formam officii inquisitionis et ad preces et instantiam predictarum.\nDomnus Benvenutus, rector ecclesie Sancte Marie burgi Panicalis, et ser Iacobus condam Iacobelli de burgo Panicalis fideiuxerunt pro eis, obligantes se in solidum solempni stipulatione secundum formam officii inquisitionis.\nActum Bononie in domo officii inquisitionis, presentibus fratribus Iohanne de Fabriano et Burgarino, ambo ordinis  predicatorum, testibus vocatis.\n(S.N.) Ego Francischus Iohannis Bentivegne, inperiali auctoritate notarius, ordinis predicatorum frater et dicti inquisitoris socius, de mandato dicti vicarii publicavi et scripsi, ss.\n</4b7b2ca3-fb13-436a-9d9e-9b264de90313>\n<5a922866-5aaa-4968-b826-c539556ad9a7>\n\nDie vigesimoprimo mensis iulii.\nBartholomea, filia condam Petri de Savigno, coram fratre Guidone Parmensi inquisitore  constituta et cetera, confitetur se vixisse a quatuor annis citra secundum vitam et modum illorum qui vulgariter dicuntur apostoli et habuisse credulitatem et fidem eorum et maxime Cacharie de Sancta Agata, Rolandini de Ollis de Mutina et aliorum sequacium predictorum, quos sciebat esse ab Ecclesia dampnatos pro heresi. Nunc autem recognoscens se erasse et a via veritatis deviasse, rediens ad cor suum, petit Ecclesie Romane reuniri et fide ortodossa inbui et doceri.\n Actum Bononie in domo officii inquisitionis, presentibus domino Martino de Cento et Nasinbene Adelardi testibus vocatis.\n(S.N.) Ego Francischus Iohannis Bentivegne, inperiali auctoritate notarius, ordinis predicatorum frater et dicti inquisitoris socius, de mandato ipsius publicavi et scripsi, ss.\n</5a922866-5aaa-4968-b826-c539556ad9a7>\n<5dd601bc-a241-449b-b71e-b5ed373c3423>\n\nMillesimo ducentesimo nonagesimo nono, indictione duodecima. Die quarto mensis aprilis.\nSuperi facto Bompetri quondam Iohannis bursari, capelle Sancti Martini de Aposa, coram venerabili patre domino fratre Iohanne episcopo Bononiensi et fratre Guidone Vicentino ordinis predicatorum, inquisitore heretice pravitatis, lectis et auditis  atestationibus contra dictum Bompetrum et confessionibus eiusdem, infrascripti sapientes dederunt tale conscilium: dominus Guido de Abaysio archidiachonus Bononiensis, doctor decretorum, dominus Marsilius de Mantighellis doctor decretorum, dominus Iohanne de Monte Murlo doctor decretorum, frater Aymericus ordinis predicatorum lector in conventu Bononie, unanimiter et concorditer dixerunt et consuluerunt dictum Bompetrum esse relapsum in heresim abiuratam et quod poterat sententiari et condempnari per dictum fratrem Guidonem inquisitorem sicut credens, fautor, deffensor et receptator hereticorum et relapsus in heresim abiuratam.\nFrater Artinisius, guardianus in conventu fratrum minorum de Bononia, frater Lambertus baalarius in eodem conventu, dixerunt quod credebant dictum Bompetrum esse relapsum in heresim abiuratam.\nDominus Bonincontrus decretorum doctor, frater Iohannes Faventinus, prior in conventu fratrum predicatorum de Bononia, dixerunt quod nolebant deliberare.\n (S.N.) Ego Albertus quondam Carbonis, imperiali auctoritate notarius et dicti fratris Guidonis inquisitoris notarius, predicta publicavi et scripsi, ss. ss.\n</5dd601bc-a241-449b-b71e-b5ed373c3423>\n<76b1a4a0-6d00-4851-a039-19b4712cc1d2>\n\nDicto millesimo. Die lune vigesimo sexto octubris.\nIn  palatio episcopali venerabilis pater dominus frater  Iohannes episcopus Bononiensis, frater Grimaldus de Saliceto ordinis  predicatorum et frater Bartholomeus de Rampertis de Mutina eiusdem ordinis, deputati et missi a priore suo, frater Phylippus de  Mar\u00e7egonibus ordinis minorum et frater Albertus de Strata Maiori eiusdem ordinis, deputati et missi a guardiano suo, consuluerunt et conscilium dederunt ac consenserunt quod frater Guido  Vicentinus ordinis predicatorum, inquisitor heretice pravitatis, posset et deberet, auctoritate officii sui, secundum papales constitutiones vendere et cartam venditionis facere de bonis et specialiter de duabus domibus positis Bononie in capella Sancti Marini de Aposa, que fuerunt quondam Iuliani bursarii et Bompetri bursarii, qui fuerunt condempnati pro crimine heresis; et predictam venditionem et venditiones poterat facere dictus inquisitor ex eo quod potestas Bononie non fecit dictas venditiones infra terminum sibi statutum et asignatum in constitutionibus papalibus; et ideo ad dictum inquisitorem solum spectat facere dictas venditiones libere et pleno iure et ad suam voluntatem et arbitrium.\nEgo Albertus Carbonis notarius predictus publicavi et scripsi, ss. ss.\n</76b1a4a0-6d00-4851-a039-19b4712cc1d2>\n<a85766ce-5294-4f6e-bbaa-f9d9a24de451>\n\nDie vigesimo nono mensis aprilis.\nConscilium domini Iohannis de Monte Murlo doctoris decretorum, legentis actu Bononie, super facto dompni Iacobi, rectoris ecclesie Sancti Thome de Merchato, tale est: videlicet quod dictus sacerdos culpabilis fuerit et presuntuosus in eo quod dominam Rosaflorem sepellivit in sacro cimiterio et sacramenta ecclesiastica ei contullit sine licencia et requisitione fratris Guidonis Vicentini inquisitoris, qui contra eam ceperat inquirere tanquam contra infamatam personam et relapsam, ipso presbitero sciente, quare dicit quod dictus sacerdos ab excomunicationis sententia saltem ad cautelam absolvatur et de tanto excessu puniatur arbitrio dicti inquisitoris ita quod pena eius sit metus aliis similia perpetrandi.\nEgo Albertus Carbonis notarius predictus publicavi et scripsi, ss.\n</a85766ce-5294-4f6e-bbaa-f9d9a24de451>\n<528459ac-e226-4cb4-8731-79bf057b6ce3>\n\nSuper facto Iuliani bursarii  infrascripti sapientes coram venerabili patre domino fratre Iohanne episcopo Bononiensi et fratre Guidone Vicentino ordinis predicatorum, inquisitore heretice pravitatis, lectis et auditis coram eis confessionibus dicti Iuliani et sententia lata contra eum per quondam fratrem Florium inquisitorem, et depositionibus testium contra eundem, in comuni concordia, nullo discrepante, consuluerunt et dixerunt quod dictus Iulianus est relapsus et condempnandus tanquam relapsus et recidivus in heres;m abiuratam et quod inquisitor poterat et debebat procedere contra dictum Iulianum tanquam contra relapsum, eiusdem Iuliani absencia non obstante. Sapientes autem qui dederunt dictum conscilium sunt hii: dominus Guido de  Abaysio archidiachonus Bononiensis, doctor decretorum, dominus  Lambertinus de Ramponibus doctor legum, dominus Marxilius de Mantighellis doctor decretorum, dominus Iohannes de Monte Murlo doctor decretorum.\n </528459ac-e226-4cb4-8731-79bf057b6ce3>\n<49d409ae-87a4-4288-9c77-3354fc2132af>\n\nItem super facto domine Rengarde, audita confessione eius et sententia lata contra eam per fratrem Florium tunc inquisitorem, dicti sapientes consuluerunt in comuni concordia quod frater Guido Vicentinus inquisitor, qui sucessit in officio inquisitionis dicto fratri Florio, poterat et debebat mandare executioni sententiam latam per dictum fratrem Florium contra dictam dominam Rengardam et pronunctiare bona dicte domine Rengarde esse confiscata et aplicata officio inquisitionis et Ecclesie Romane et poterat et debebat dare penitenciam dicte domine Rengarde secundum arbitrium ipsius fratris Guidonis inquisitoris.\nEgo Albertus Carbonis notarius predictus publicavi et scripsi, ss.\n</49d409ae-87a4-4288-9c77-3354fc2132af>\n<045d8c1c-3a10-410f-95cd-164e302da8af>\n\nDie undecimo madii.\nSuper facto domine Rengarde, filie  quondam domini Papa\u00e7onis de Feraria et uxoris quondam domini Henrigucii de Galuciis, infrascripti fratres consuluerunt et conscilium dederunt fratri Guidoni Vicentino inquisitori, visis et auditis confessionibus ipsius domine Rengarde et aliis que sunt contra dictam dominam Rengardam, quod de rigore iuris dictus inquisitor possit procedere contra dictam dominam Rengardam secundum constitutiones papales vel ad mancipandum eam perpetuo carceri vel ad relinquendum eam brachio seculari. Quia tamen facta sunt antiqua nec invenitur pro certo quod de novo circa hanc materiam offenderit, quamvis consistat in negatione preteritorum, per quod factum eius agravatur, consullunt quod, quantum potest, salvo honore fidey et officii, mittiget penas eius. Videtur tamen eis quod non potest bona consciencia pretermittere quin ei cruces inponat secundum suum arbitrium deportandas, et quod debeat procedere ad publicationem bonorum suorum et ad exactionem pene sub qua se obligavit ad veritatem dicendam; hoc salvo quod si ipsa humiliter et fideliter corecognosceret culpam suam et per talia signa ostenderet quod merito foret credendum eam veraciter  penitere etiam de supradictis posset secundum suam discretionem aliqua relaxare. Si tamen in sua pertinacia permaneret secundum rigorem iuris procedat. Nomina vero fratrum sunt hec: frater Rambertus magister in theologia, frater Manfredus de Doaria, frater Symon suprior, frater Albergiptus Bononiensis, frater Gerardus de Tuscis, frater Homobonus Bononiensis, frater Guido de Apoxa Bononiensis, omnes de ordine fratrum predicatorum.\nFrater Petrus Tridentinus eiusdem ordinis predicatorum  consullu it cum hoc sit quod frater Bonandus, eo tempore quo examinata fuerit per fratrem Guillielmum Cremonensem inquisitorem hereticorum, quod facta dicte domine Rengarde conmissa fuerunt fratri Bonando, et dictus frater Bonandus absolvit eam, sicut idem frater Petrus credit et audivit a dicta domina Rengarda, et  comunicabat eam in conventu Bononiensi; unde sibi videtur quod penitencia spiritualis sit ei iniungenda et privata.\n</045d8c1c-3a10-410f-95cd-164e302da8af>\n<a0e2dc33-4509-4f9e-b648-1a6eaf7c6f75>\n\nDie predicta undecimo madii.\nSuper  facto Iuliani bursarii predicti fratres, scilicet magister Rambertus et alii suprascripti, consuluerunt dicto fratri Guidoni Vicentino inquisitori quod dictus Iulianus per questiones et tormenta ad veritatem dicendam esset cogendus, si sustinere posset occasione infirmitatis; quod sit iudicandus per dictum inquisitorem tanquam relapsus; si eciam non diceret veritatem adhuc tamen per confessionem suam et dictum testium nichilominus consulluerunt eum esse iudicandum tanquam relapsum.\n</a0e2dc33-4509-4f9e-b648-1a6eaf7c6f75>\n<49966d43-ce32-4346-b44a-0b9e0cf0772c>\n\nSuper facto Bompetri quondam Iohannis bursarii  magister Rambertus et omnes alii predicti fratres consuluerunt idem quod fecerunt et consuluerunt in facto dicti Iuliani.\nEgo Albertus Carbonis notarius predictus publicavi et scripsi, et ss. ss.\n</49966d43-ce32-4346-b44a-0b9e0cf0772c>\n<c6199844-5ba9-4882-b31b-c30ed9b769aa>\n\nDie sexto mensis novembris.\nSuper facto Donati quondam Partis de Florencia  infrascripti sapientes consuluerunt et conscilium dederunt fratri Guidoni Vicentino inquisitori, visis et auditis confessionibus suis et inventis contra eum, quod dictus Donatus ex confessionibus suis et inventis contra eum, est iudicandus et puniendus tanquam credens  hereticorum et periurus et excomunicatus, imponendo sibi cruces et pena peccuniaria arbitrio dicti inquisitoris iudicantis. Nomina quorum sapientum sunt hec: dominus Iohannes archidiaconus Tridentinus, viccarius domini Bononiensis episcopi, dominus  Marsilius de Mantighellis doctor decretorum, dominus Bonincontrus decretorum doctor, dominus Bartholucius de Preytis legum doctor, dominus Bonvilanus de Thederixiis iuris peritus.\nActum Bononie in capella superiori domini episcopi Bononiensis.\nEgo Albertus Carbonis notarius predictus publicavi et scripsi et ss. ss.\n\n</c6199844-5ba9-4882-b31b-c30ed9b769aa>\n<23307628-b58c-4452-9a99-b8853d5709a2>\n\nMillesimo ducentesimo nonagesimo nono, indictione duodecima. Eodem die sexto novembris.\nVenerabilis pater dominus frater Iohannes episcopus Bononiensis, viso et lecto conscilio dato fratri Guidoni Vicentino inquisitori per sapientes infrascriptos, videlicet per dominum Iohannem archidiaconum Tridentinum, viccarium dicti domini episcopi, dominum Marsilium de Mantighellis decretorum doctorem, dominum Bonincontrum decretorum doctorem, dominum  Bartholucium de Preytis legum doctorem et dominum Bonvilanum de Thederixiis iuris peritum, dictum conscilium approbavit et  ratificavit et placuit ei et consensit quod dictus inquisitor procederet ad sententiam et puniret dictum Donatum secundum dictum conscilium et ad dicti inquisitoris voluntatem et arbitrium.\nActum Bononie in camera dicti domini episcopi, presentibus domino Bonifacio de Loglano canonico Bononiensi et fratre  Marchisino de Principibus ordinis predicatorum testibus vochatis.\nEgo Albertus Carbonis notarius predictus publicavi et scripsi, ss.\n</23307628-b58c-4452-9a99-b8853d5709a2>\n<1ff32dfd-33a4-4aaf-aa7a-581e760871b2>\n\nDie septimo novembris.\nSuper facto Donati predicti de Florencia infrascripti fratres, scilicet magister Rambertus et alii, viso et lecto conscilio sapientum infrascriptorum domini Iohannis archidiaconi Tridentini, viccarii domini Bononiensis episcopi, domini Marsilii de Mantighellis doctoris decretorum, domini Bonincontri decretorum doctoris, domini Bartholucii de Preytis legum doctoris et domini Bonvilani de Thederixiis iuris periti, infrascripti omnes fratres consuluerunt idem quod dicti sapientes consuluerunt. Nomina quorum fratrum sunt hec: frater Rambertus de Primadiciis magister in theologia, frater Manfredus de Doaria, frater Homobonus de Bononia, frater Millidosius de Corvis, omnes de ordine fratrum predicatorum.\nEgo Albertus Carbonis notarius predictus publicavi et scripsi.\n</1ff32dfd-33a4-4aaf-aa7a-581e760871b2>\n<a08da630-c5f4-4e43-a807-fea68ceb0f82>\n\nMillesimo trecentesimo primo, indictione quarta decima, die sexto decembris.\nVenerabilis  pater dominus frater Iohannes episcopus Bononiensis, dominus frater Franciscus episcopus Salubriensis, frater Rambertus de Primadiciis ordinis predicatorum magister in theologia, frater Aymericus Placentinus ordinis predicatorum lector in conventu Bononiensi, dominus Martinus de Sulimannis legum doctor, dominus Bonincontrus decretorum doctor, dominus Iulianus domini Cambii Graciadei legum doctor, dominus  Asucius de Hericio iuris peritus et capellanus domini episcopi Bononiensis: omnes predicti, lectis et auditis attestationibus et depositionibus testium qui deposuerunt contra Menaboy, filium quondam Pasqualis de Putis qui fuit de Ferraria et nunc moratur  Veneciis, concorditer et unanimiter dixerunt dictum Menaboy  hereticum et fautorem hereticorum et consuluerunt quod ipse frater Manfredus Parmensis inquisitor hereticorum procedere debeat contra ipsum Menaboy per sententiam, iudicando et censendo eum hereticum et hereticorum fautorem et declarando ipsum Menaboy fore excomunicatum et incurrisse penas canonicas et  legittimas contra huiusmodi institutas. Et insuper quod ecclesia que constructa fuit ad procurationem dicti Menaboy ultra Padum ex opposito Ville Miliarii, districtus Ferrariensis, ad honorem angeli aliquando dampnati et nunc consecuti iniuriam ut docebat dictus Menaboy, et quem angelum nominabat Celestinum, funditus destruatur et altare etiam in ea constructum similiter et locus ille absque omni hedificio perpetuo debeat permanere.\nEgo Albertus Carbonis notarius predictus publicavi et scripsi.\n </a08da630-c5f4-4e43-a807-fea68ceb0f82>\n<6dcc049d-8a9a-45a0-a070-cce141edc44a>\n\nMillesimo trecentesimo primo, indictione quarta decima.\nDie sexto decembris.\nSuprascripti sapientes et domini, auditis atestationibus et depositionibus testium qui deposuerunt contra Franciscum  Guidecti de Ymolensibus de Ferraria, qui moratur Bononie in capella Sancte Marie de Charariis, dixerunt et communiter consuluerunt dictum Franciscum graviter excesisse contra officium inquisitionis et ipsum inquisitorem; et venerabiles domini dominus frater Iohannes episcopus Bononiensis et dominus frater Franciscus episcopus Salubriensis et frater Rambertus de Primadiciis magister in theologia et dominus Bonincontrus doctor decretorum et dominus Asucius, capellanus dicti domini episcopi Bononiensis et iuris peritus, insuper censuerunt dictum Franciscum favisse et favorem prestitisse heretice pravitati et esse ipso iure excomunicatum. Unde predicti domini cum aliis consuluerunt suprascripto inquisitori quod contra dictum Franciscum procedat et ipsum puniat secundum exigenciam suorum excessuum ad sue arbitrium voluntatis et prout iudicaverit expedire.\n</6dcc049d-8a9a-45a0-a070-cce141edc44a>\n<f43f11a3-64c3-4dbe-a84a-ccef41b32f45>\n\nMillesimo trecentesimo secundo, indictione quinta decima. Die ultimo decembris.\nSuperi facto Bonacursii quondam Neri Bonelle de Florencia, qui moratur Bononie in capella Sancti Bartholi porte Ravenatis, infrascripti sapientes, auditis et visis ac discussis attestationibus deponencium contra Bonacursium predictum et confessionibus dicti Bonacursii factis in iuditio, et examinatis diligenter exceptionibus et deffensionibus quas inducere voluit ad suam  excusationem, et etiam omni eo quo se purgare voluit sive etiam excusare, unanimiter et concorditer dixerunt et consuluerunt fratri Manfredo Parmensi inquisitori quod dictus Bonacursius potest et debet iudicari tanquam de heresi suspectus et male senciens et credens de fide catholica et quod ipse inquisitor ipsum puniat cruce signando et peccunialiter ac in aliis ad ipsius inquisitoris arbitrium condempnando Nomina quorum sapientum sunt hec: dominus Matheus canonicus Feropopulensis et viccarius venerabilis patris domini episcopi Bononiensis, dominus Andreas  archipresbiter ecclesie maioris Sancti Petri de Bononia, frater Rambertus de Primadiciis ordinis predicatorum magister in theologia, frater Aymericus Placentinus lector fratrum predicatorum in conventu Bononiensi, dominus Bonincontrus doctor decretorum, dominus Martinus de Sullimannis doctor legum, dominus Nicholaus domini Rodolfini de Lameriis iuris peritus.\nActum Bononie in loco fratrum predicatorum in camera dicti inquisitoris.\nEgo Albertus Carbonis notarius dicti inquisitoris publicavi et scripsi.\n</f43f11a3-64c3-4dbe-a84a-ccef41b32f45>\n<000245f5-4375-474e-a81e-cdd8912df326>\n\nDie tercio mensis ianuarii.\nVenerabilis pater dominus frater Iohannes episcopus Bononiensis, viso et audito consilio quod supradicti sapientes  suprascripto inquisitori dederunt super inquisitione facta per ipsum inquisitorem et viccarios suos contra Bonacursium quondam Neri Bonelle de Florentia, et visis etiam que circa dicte inquisitionis negocium contigerunt, dictorum sapientum consilium approbavit, ratifficavit et per omnia, ut supradicti sapientes concorditer consuluerunt, suprascripto inquisitori consuluit ut contra dictum Bonacursium procedat per sententiam iudicando eum tanquam suspectum de heresi et male credentem et sencientem de fide catholica et puniendo in crucibus portandis et condempnando in peccunia ad ipsius inquisitoris arbitrium et voluntatem.\nActum Bononie in camera dicti domini episcopi.\nEgo Albertus Carbonis notarius predictus publicavi et scripsi.\n</000245f5-4375-474e-a81e-cdd8912df326>\n<88799902-e33b-4027-bfce-ebdf42ca4f1b>\n\nAnno domini millesimo trecentesimo tercio, indictione prima.\nDominus Guido de Abaysio decretorum doctor, archidiachonus Bononiensis, dominus Lambertinus de Ramponibus legum doctor, dominus Iulianus domini Cambii Graciadei legum doctor, dominus Rolandinus domini Guidonis Belvisii decretorum doctor, frater Aymericus Bononiensis ordinis predicatorum  supprior conventus Bononiensis, frater Albergiptus Bononiensis ordinis predicatorum, frater Petrus de Forlivio ordinis fratrum predicatorum, super facto Zacharie de Sancta Agata  sapientes predicti auditis et intellectis inquisitione et processibus factis contra eum et confessionibus dicti Zacharie et sententia lata contra dictum Zachariam per inquisitorem predictum, consulluerunt et consilium dederunt fratri Guidoni Vicentino inquisitori unanimiter et concorditer, nullo discrepante, quod dictus frater Guido inquisitor condempnaret et iudicaret dictum Zachariam anquam hereticum et relapsum in heresim abiuratam et traderet eum iuditio et brachio seculari. Et dominus Frederichus, viccarius reverendi patris domini Uberti Bononiensis episcopi, approbavit dictum consilium et placuit ei et consensit quod dictus frater Guido inquisitor servaret consilium dictorum sapientum et ferret sententiam contra dictum Zachariam secundum consilium dictorum sapientum.\nEgo Albertus Carbonis, imperiali auctoritate et dicti inquisitoris notarius, publice scripsi, ss. ss.\n</88799902-e33b-4027-bfce-ebdf42ca4f1b>\n<e3c4aeb0-f77f-427a-a7ba-49871732413c>\n\nMillesimo trecentesimo quarto, indictione secunda.\nDie ultimo septembris.\nDominus Albertinus Hughetti legum doctor, dominus Martinus de Sullimannis legum doctor, dominus Bonincontrus decretorum doctor, dominus Ottavante domini Guidolotti de Florentia decretorum doctor, dominus Iacobus domini Guidonis Belvisii legum doctor, dominus Graciadeus decretorum doctor, filius domini Iuliani Cambii, dominus Ubaldinus domini Anthonii de Galluciis legum doctor, frater Iohannes Parmensis ordinis predicatorum, lector in conventu Bononiensi, super facto Rolandini de Ollis de Mutinapredicti sapientes, auditis et intellectis inquisitione et processibus factis contra eum et confessionibus dicti Rolandini et sententias latas contra ipsum Rolandinum per fratrem Guidonem Vicentinum, olim inquisitorem et nunc  Ferrariensem episcopum, consulluerunt et consilium dederunt fratri Guidoni Parmensi inquisitori unanimiter et concorditer, nullo discrepante, quod dictus inquisitor condempnaret et iudicaret dictum Rolandinum tanquam hereticum et relapsum in heresim abiuratam et traderet eum iuditio et brachio seculari. Et hec fuerunt in presentia domini Uberti episcopi infrascripti.\nVenerabilis pater dominus Ubertus, Dei gratia Bononiensis episcopus, ratifficavit et approbavit consilium suprascriptum et placuit sibi et consensit quod dictus inquisitor servaret consilium dictorum sapientum et ferret sententiam contra dictum Rolandinum secundum consilium antedictum.\nFrater Petrigolus de Aposa ordinis fratrum minorum, frater Thomasinus Parmensis dicti ordinis, dominus Baldredus Biset, viccarius dicti domini episcopi; dictus frater Petrigolus super facto dicti Rolandini consulluit et consilium dedit dicto inquisitori quod examinetur et inquiratur dilligenter per ipsum inquisitorem si predictus Rolandinus est relapsus in heresim vere; et si hoc inveniatur, inquisitor de dicto Rolandino faciat secundum quod sibi mandant et concedunt iura et littere et constitutiones papales. Et dictus frater Thomasinus consulluit quod dictus Rolandinus tradatur perpetuo carceri. Et dictus dominus Baldredus viccarius consulluit quod idem Rolandinus tradatur perpetuo carceri; tamen in totum dimittit conscientie et voluntati inquisitoris predicti.\n</e3c4aeb0-f77f-427a-a7ba-49871732413c>\n<2f084676-6453-4dec-98cc-ea0c6bc9bcd5>\n\nDie sexto mensis octobris.\nDominus  Albertinus Ughetti legum doctor, dominus Bonincontrus decretorum doctor, dominus Ottavante decretorum doctor, dominus Ubaldinus de Malavoltis legum doctor, dominus Iulianus domini Cambii Gratiadei legum doctor, dominus Iacobus Belvisii legum doctor, super facto Petri Dal Pra  dicti sapientes, audita confessione dicti Petri, consulluerunt et consilium dederunt dicto inquisitori, unanimiter et concorditer, nullo discrepante, quod dictus inquisitor condempnaret et iudicaret dictum Petrum tanquam hereticum et relapsum in heresim abiuratam et traderet eum iuditio et brachio seculari; et hec fuerunt in presentia venerabilis patris domini Uberti episcopi Bononiensis.\nVenerabilis pater dominus Ubertus, Dei gratia Bononiensis episcopus, ratifficavit et approbavit consilium supradictum et placuit sibi et consensit ut supra.\nEgo Albertus Carbonis notarius predictus publice scripsi, ss. ss.\n</2f084676-6453-4dec-98cc-ea0c6bc9bcd5>\n<fb749406-697b-43ed-a4a2-4f8cf6d9d151>\n\nMillesimo trecentesimo quarto, indictione secunda.\nIn isto quaterno continentur conscilia officii inquisitionis.\nDie secundo decembris.\nSuper  facto domini Pacis, rectoris ecclesie Sancti Benedicti burgi Galerie et canonico ecclesie Sancte Marie Maioris de Bononia, et domni Bondi condam Belundi, Florentine diocessis, et domni Tranchedi condam Rogerii de Musello, ambo canonici eiusdem Sancte Marie Maioris de Bononia, infrascripti sapientes  in scolis fratrum predicatorum de Bononia, coram fratre Guidone Parmensi ordinis predicatorum, inquisitore heretice pravitatis, auditis et diligenter examinatis confessiones et dicta supradictorum canonicorum, ut in actis inquisitionis continetur, consuluerunt unanimiter nullo discrepante et conscilium dicto inquisitori dederunt quod dictus inquisitor puniat pena  spirituali et pecuniaria ipsius inquisitoris arbitrio relinquendo.\nNomina quorum sapientum sunt hec: dominus Albertinus Ugheti legum doctor, dominus Ottavante domini Guidoloti de Florentia decretorum doctor, dominus Iulianus Cambii legum doctor, dominus Graciadeus decretorum doctor, filius dicti domini Iuliani, dominus Paulus domini Martini Sulimani legum doctor.\n(S.N.) Ego Francischus Iohannis Bentivegne, inperiali auctoritate notarius et ordinis predicatorum frater et dicti inquisitoris socius, de mandato ipsius publicavi et scripsi, ss.\n</fb749406-697b-43ed-a4a2-4f8cf6d9d151>\n<cfa18b27-24c4-4718-bbd2-bb1035a52ebc>\n\nDie quarto decembris.\nVenerabilis pater dominus Ubertus Placentinus, Dei gratia episcopus Bononiensis, viso et audito consilio quod supradicti sapientes suprascripto inquisitori dederunt super facto domni Pacis, domni Bondi et domni Tranchedi, canonicos omnes Sancte Marie Maioris de Bononia, dictorum sapientum consilium approbavit, consensit et rehetificavit.\nActum Bononie in capella superiori dicti domini episcopi, presentibus fratribus Andrea de Burgo Sancti Sepulcri, priore fratrum servorum Sancte Marie terre Sancte Ellene Bononiensis diocessis, et Iohanne converso eiusdem ordinis de conventu Bononiensi et de Placentia oriundus.\n(S.N.) Ego Francischus Iohannis Bentivegne, inperiali auctoritate notarius et ordinis predicatorum frater et dicti inquisitoris socius, de mandato ipsius publicavi et scripsi, ss.\n</cfa18b27-24c4-4718-bbd2-bb1035a52ebc>\n<4580ef5d-cb81-4ce0-8173-b0beb8b8afc4>\n\nDie decimo octavo decembris.\nSuper facto Ugoloti Rodulfi de terra Capolini, comitatus Bononiensis, et Bonavisine condam Rolandi de Mongorgio, comitatus Bononiensis, in domo officii inquisitionis de Bononia infrascripti sapientes, auditis et intellectis ac diligenter examinatis confessiones predictorum coram fratre Guidone Parmensi ordinis predicatorum, inquisitore heretice pravitatis, ut in actis inquisitionis continetur, consuluerunt omnes unanimiter, nullo discrepante, et consilium dicto fratri Guidoni Parmensi inquisitori infrascripti sapientes dederunt quod dictus inquisitor predictos Ugolotum et Bonavisinam iudicaret tanquam fautores hereticorum et predictos condempnaret pena pecuniaria arbitrio inquisitoris relinquendo.\nNomina quorum sapientum sunt hec: dominus Albertinus Ughiti legum doctor, dominus Ottavante domini Guidoloti de Florentia decretorum doctor, dominus Paulus domini Martini  Sulimani legum doctor.\n(S.N.) Ego Francischus Iohannis Bentivegne, inperiali auctoritate notarius et ordinis predicatorum frater et dicti inquisitoris socius, de mandato ipsius publicavi et scripsi, ss.\n</4580ef5d-cb81-4ce0-8173-b0beb8b8afc4>\n<9baa6a24-dc58-41dc-9b14-00f05e87a48a>\n\nEodem die, loco et tempore.\nSuper facto Salveti condam Petrigoli terre Sancte Ellene, comitatus Bononiensis, infrascripti sapientes, audita confessione predicti ac diligenter examinata nec non et dicta testium contra predictum facta coram fratre Guidone Parmensi ordinis predicatorum, inquisitore hereticorum, in presencia ipsius inquisitoris infrascripti sapientes dicto inquisitori consuluerunt unanimiter, nemine discrepante, et ei consilium dederunt quod ipse inquisitor predictum Salvetum iudicaret fautorem hereticorum et predictum pena pecuniaria condempnaret arbitrio inquisitoris relinquendo. Nomina quorum sapientum sunt hec: dominus Albertinus Ughiti legum doctor, dominus Ottavante domini Guidoloti de Florentia decretorum doctor, dominus Paulus domini Martini Sulimani legum doctor.\n(S.N.) Ego Francischus Iohannis Bentivegne, inperiali auctoritate notarius et ordinis predicatorum frater et dicti inquisitoris socius, de mandato ipsius publicavi et scripsi, ss.\n</9baa6a24-dc58-41dc-9b14-00f05e87a48a>\n<dc18fe0a-a2b0-4c2f-8dec-6e0f17c8ae0c>\n\nMillesimo trecentesimo quarto, indictione secunda, eodem die decimo octavo decembris et loco et tempore.\nSuper  facto Damyani condam Benvenuti de Bianchiste, terre Sancte Ellene, comitatus Bononiensis, infrascripti sapientes audita et intellecta confessione dicti Damiani facta coram fratre Guidone Parmensi, inquisitore hereticorum, ut in actis inquisitionis apparet, consuluerunt infrascripti sapientes dicto fratri Guidoni Parmensi inquisitori, nemine discrepante, audita, ut superius dictum est, confessione ipsius et diligenter examinata  nec non et atestationes, quas dictus inquisitor contra predictum habet, et dicto inquisitori consilium dederunt quod predictus Damyanus iudicet tanquam credentem et fautorem hereticorum et eum condempnet pena pecuniaria, arbitrio inquisitoris relinquendo.\nNomina quorum sapientum sunt hec: dominus Albertinus Ugheti legum doctor, dominus Ottavante domini Guidoloti de Florentia decretorum doctor, dominus Paulus domini Martini Sulimani legum doctor.\n(S.N.) Ego Francischus Iohannis Bentivegne, inperiali auctoritate notarius et ordinis predicatorum frater et dicti inquisitoris socius, de mandato ipsius publicavi et scripsi, ss.\n </dc18fe0a-a2b0-4c2f-8dec-6e0f17c8ae0c>\n<67297080-acb1-4adc-b30e-a9c238f2f0ff>\n\nEodem die, loco et tempore.\nSuper facto domini Thome, rectoris hospitalis Sancti  Stephani de Bononia, infrascripti sapientes, audita et intellecta confessione dicti domini Thome, facta coram fratre Guidone Parmensi, inquisitore hereticorum, ut in actis inquisitionis apparet, et atestationes, quas contra predictum habet, diligenter examinatas, consuluerunt dicti sapientes in presentia ipsius inquisitoris et predicto consilium dederunt quod dictum dominum Thomam iudicaret tanquam receptatorem et fautorem hereticorum et predictum pena pecuniaria arbitrio inquisitoris condempnando.\nNomina quorum sapientum sunt hec: dominus Albertinus Ugheti legum doctor, dominus Ottavante domini Guidoloti de Florentia decretorum doctor, dominus Paulus domini Martini de Sulimanis legum doctor.\n(S.N.) Ego Francischus Iohannis Bentivegne, inperiali auctoritate notarius et ordinis predicatorum frater et dicti inquisitoris socius, de mandato ipsius publicavi et scripsi, ss.\n</67297080-acb1-4adc-b30e-a9c238f2f0ff>\n<1da7bbff-0046-4278-8b7c-5001c07e1e0c>\n\nDie decimonono decembris.\nAd discum quod est in palacio ante cameram domini Baldredi Biset, vicarii venerabilis patris domini Uberti Placentini, Dei gratia episcopi Bononiensis, frater Guido Parmensis ordinis predicatorum, inquisitor heretice pravitatis, super quibusdam processibus de quibus habuit dictus inquisitor consilium sapientum doctorum in iure canonico et civili, videlicet super facto Ugoloti Rodulfi supradicti et Bonavisine condam Rolandi supradicte, Salveti  supradicti, Damyani supradicti et domini Thome supradicti, petivit dictus frater Guido Parmensis inquisitor dicto domino Baldredo Biset, vicario supradicti domini episcopi Bononiensis, consilium sibi preberi super predictis, paratus dictus inquisitor secundum formam constitutionis domini Bonifacii pape dicto domino Baldredo processus predictos et predictorum explicare; presentibus fratribus Iohachim et Alberico de Strata Maiori, ambo ordinis predicatorum, domino Foresio, notario dicti domini episcopi Bononiensis, et mei notarii infrascripti.\nQui respondit velle deliberare.\n(S.N.) Ego Francischus Iohannis Bentivegne, inperiali auctoritate notarius et ordinis predicatorum frater et dicti inquisitoris socius, de mandato ipsius publicavi et scripsi, ss.\n</1da7bbff-0046-4278-8b7c-5001c07e1e0c>\n<ae888550-4e51-4740-ac86-57b2d5ea4edb>\n\nDie vigesimo nono dicti mensis octobris.\nDominus Albertinus Ughetti legum doctor, dominus Ottavante domini Guidolotti de Florentia decretorum doctor, dominus lulianus domini Cambii Graciadei legum doctor, dominus Paulus domini Martini de Sullimannis legum doctor, super facto syndici comunis terre Plumacii et aliorum qui receperunt custodiam Berge et illorum qui noluerunt deffendere dictam Bergampredicti sapientes, auditis et intellectis inquisitione et processibus factis contra predictos per dictum fratrem Guidonem Parmensem inquisitorem, consulluerunt et consilium dederunt dicto fratri Guidoni inquisitori unanimiter et concorditer, nullo discrepante, quod contra dictum syndicum terre Plumacii ex sua persona et alios qui receperunt a Nascimbene nunctio dicti inquisitoris mandatum ex parte dicti inquisitoris, dictam Bergam, cui ascripbebatur crimen hereseos, captam custodiendam et presentandam dicto inquisitori, possit et debeat procedi ex officio ipsius inquisitoris.\nItem quod possit et debeat procedi contra eos qui rapuerunt dictam Bergam. Item contra eos qui conducebant dictam Bergam, qui noluerunt deffendere ipsam Bergam. Item quod contra commune procedi non debeat.\n</ae888550-4e51-4740-ac86-57b2d5ea4edb>\n<c423b0d1-d812-4932-b1fe-1a29d97c2a8d>\n\nSuper facto presbiteri Bonagratie  videtur dictis sapientibus quod legatum relictum dampnato de heresi perveniat ad officium inquisitionis.\n</c423b0d1-d812-4932-b1fe-1a29d97c2a8d>\n<7baf828e-88ec-4825-9235-658402bea1f1>\n\nSuper facto dompni Viviani  videtur dictis dominis sapientibus quod dictus dompnus Vivianus sit fautor hereticorum et quod puniatur tanquam fautor et receptator hereticorum et disputator de fide catholica, lege prohibente; et durius quia presbiter.\n</7baf828e-88ec-4825-9235-658402bea1f1>\n<99dd8782-e2b7-4934-8200-b4c69bd9f92d>\n\nSuper facto Vitalis  et omnium et singulorum qui sunt in consimili condictione videtur dictis sapientibus quod tanquam receptatores puniantur.\n</99dd8782-e2b7-4934-8200-b4c69bd9f92d>\n<8a0d8a81-4cba-4325-b08f-785a35cb020e>\n\nSuper facto presbiteri Iacobi de Dosentola et Iacobi Stephani de dicta terra videtur dictis sapientibus quod inquisitor procedat contra eos tanquam contra fautores hereticorum, imponens  sibi penitenciam secundum formam constitutionum et officii inquisitionis. \n</8a0d8a81-4cba-4325-b08f-785a35cb020e>\n<491dd5e1-d682-4ac6-ad42-ec753c45f802>\n\nSuper facto domini Benedicti et dompni Vandi videtur dictis dominis sapientibus quod predicti puniantur ut fures bonorum pertinentium ad officium inquisitionis, ratione depositi facti penes eos nomine dicti officii inquisitionis.\n</491dd5e1-d682-4ac6-ad42-ec753c45f802>\n<f316f3b3-9faf-42af-a220-f75fe71e2ee6>\n\nSuper facto illorum qui contempserunt venire ad mandata dicti inquisitoris  videtur dictis dominis sapientibus quod  excomunicentur et relegentur ab omnibus terris et locis subditis  iurisdictioni dicti inquisitoris.\n</f316f3b3-9faf-42af-a220-f75fe71e2ee6>\n<9cfbfe0d-bd47-4b66-9ed7-816ab781bcbb>\n\nSuper facto Chavalini videtur dictis dominis quod dictus inquisitor possit recuperare bona allienata; et idem in facto  Guillielmine et Bartholomee de Plumatio.\n</9cfbfe0d-bd47-4b66-9ed7-816ab781bcbb>\n<75986770-760d-437d-bdbb-f6381fbdea85>\n\nDie penultimo dicti mensis octobris.\nDominus Baldredus Biset, viccarius venerabilis patris domini Uberti, Dei gratia Bononiensis episcopi, rattifficavit et approbavit consilia predicta in omnibus et per omnia, ut superius continentur, et placuerunt sibi et consensit quod dictus inquisitor servaret consilia supradicta et ferret sententias secundum consilia supradicta.\nActum Bononie, scilicet dicta ratifficatio et consensus viccarii predicti, in camera dicti viccarii, presentibus fratre Francisco de Sancto Martino ordinis predicatorum et Nascimbene Adelardi, nunctio inquisitoris predicti, testibus.\nEgo Albertus Carbonis notarius antedictus publice scripsi, ss.\n</75986770-760d-437d-bdbb-f6381fbdea85>\n<7f6681aa-285f-40e0-8c29-c54845447470>\n\nAnno Domini millesimo trecentesimo quinto, indictione tercia. Die duodecimo mensis decembris.\nFrater Gualterius de Florentia ordinis predicatorum doctor in utroque iure, dominus Bonincontrus decretorum doctor, dominus Ottavante de Florentia utriusque iuris doctor, dominus  Iohannes de Calcina decretorum doctor, dominus Paulus de Sulimannis legum doctor, super facto Michaelis de Ferraria sapientes predicti, auditis et intellectis confessionibus, citatione et processibus factis contra dictum Michaelem, consuluerunt et consilium dederunt fratri Nicholao Tascerio Bononiensi inquisitori unanimiter et concorditer, nemine discrepante, quod dictus frater Nicholaus inquisitor possit condempnare et excomunicare fratrem Bonleum de Ferraria, patrem dicti Michaelis et fideiupsorem ipsius nisi idem frater Bonleo fideiupsor iustam excusationem habet comparendi; et quod possit dictus inquisitor procedere contra dictum Michaelem tanquam contra hereticum.\n </7f6681aa-285f-40e0-8c29-c54845447470>\n<65bf4458-0376-4a54-9a47-2c35af23a0b1>\n\nSuper facto Richelde, filie Scortighini de Savignano et uxoris quondam Albertini de Bacano et moratur in terra Plumacii, consuluerunt dicti sapientes, ut dictum est, dictam Richeldinam esse fautricem et receptatricem hercticorum et condempnandam tanquam fautricem et receptatricem hereticorum.\n</65bf4458-0376-4a54-9a47-2c35af23a0b1>\n<2774b722-f063-4b4b-aae4-b6a4789bbbf6>\n\nSuper facto dominarum Francisce, uxoris Francisci domini Petri Zacharie de Plumacio, et Marchesane, uxoris Bonmartini de Plumatio, consuluerunt, ut dictum est, sapientes predicti quod ab eisdem dominabus veritas extorquatur et quod sint fautrices et receptatrices hereticorum.\n</2774b722-f063-4b4b-aae4-b6a4789bbbf6>\n<1dfb9510-e091-423a-8727-044804f71115>\n\nSuper facto Vivelde, filie Damiani de Blanchis de Sancta Ellena, consuluerunt, ut dictum est, sapientes predicti quod leviter dicta Vivelda inquisitoris arbitrio castigetur.\n</1dfb9510-e091-423a-8727-044804f71115>\n<ec8c1d49-3d7d-460c-83ba-1ce92f528e01>\n\nSuper facto Corbelli, filii Claricii de Monte Bellio, consuluerunt, ut dictum est, sapientes predicti quod puniatur dictus Corbellus tanquam fautor et receptator hereticorum.\n</ec8c1d49-3d7d-460c-83ba-1ce92f528e01>\n<45077cc6-b1ef-42fe-b0c7-ec7d0c7d2ffa>\n\nSuper facto Gualandi, filii Gerardi Guaraschi de Monte Bellio, consuluerunt, ut dictum est, sapientes predicti quod puniatur dictus Gualandus leviter per dictum inquisitorem.\n</45077cc6-b1ef-42fe-b0c7-ec7d0c7d2ffa>\n<68519477-65a5-4752-a0d1-40846b3a226c>\n\nSuper facto Marie, uxoris Salvetti de Sancta Ellena, consuluerunt, ut dictum est, sapientes predicti quod veritas per tormenta extorqueatur ab ea et iudicetur tanquam receptatrix et fautrix hereticorum.\n</68519477-65a5-4752-a0d1-40846b3a226c>\n<542d19ba-eb8b-44a2-8198-2c0e7beb5aa6>\n\nVenerabilis pater Ubertus, Dei gratia Bononiensis episcopus, visis et auditis actis omnibus contentis in libris officii inquisitionis contra omnes et singulas personas predictas et eciam consiliis suprascriptis, ratifficavit et approbavit dicta omnia et singula consilia supradicta et placuerunt eidem et vult et consentit quod dictus inquisitor servet ipsa consilia et ferrat sententias secundum consilia sepedicta.\nEgo Albertus Carbonis, imperiali auctoritate et dicti inquisitoris notarius, presens fui et publice scripsi, ss.\n</542d19ba-eb8b-44a2-8198-2c0e7beb5aa6>\n<f61dadc6-c878-4daf-bc45-f147d231289c>\n\nAnno Domini millesimo trecentesimo sexto, indictione quarta. Die vigesimo quarto mensis februarii.\nFrater Gualterius de Florentia ordinis predicatorum doctor in utroque iure, dominus Paulus domini Martini de Sullimannis legum doctor, super facto Martini Iohannis Valentini de Sancto Iohanne Impersiceto  sapientes predicti, auditis et intellectis confessione facta per ipsum Iohannem et attestationibus depositis contra eum, consuluerunt et consilium dederunt fratri Nicholao Tascherio Bononiensi ordinis predicatorum inquisitori unanimiter et concorditer quod dictus Martinus Tohannis fuit fautor et receptator hereticorum et tanquam fautor et receptator puniatur.\n</f61dadc6-c878-4daf-bc45-f147d231289c>\n<474465c1-0303-48c6-a871-d0a3d4a64824>\n\nSuper facto Iohannis Zonis de Polis de Sancio Iohanne Impersiceto dicti sapientes, ut dictum est, consuluerunt quod dictus Iohannes fuit fautor et receptator hereticorum et tanquam fautor et receptator puniatur.\n</474465c1-0303-48c6-a871-d0a3d4a64824>\n<f8d373d6-f624-43ae-ab72-926423d2f027>\n\nSuper facto Beatrisie, filie Brunelli et uxoris Michaelis de Ostis de Sancta Ellena, dicti sapientes, ut dictum est, consuluerunt quod dicta Beatrisia fuit fautrix et receptatrix hereticorum et tanquam fautrix et receptatrix puniatur.\n</f8d373d6-f624-43ae-ab72-926423d2f027>\n<63b09e4e-f4c1-4689-9c67-5dd5a829eb1a>\n\nSuper facto Iuliani Petri Iuliani de Sancta Ellena  dicti sapientes, ut dictum est, consuluerunt quod dictus Iulianus fuit fautor et receptator hereticorum et tanquam fautor et receptator puniatur.\n </63b09e4e-f4c1-4689-9c67-5dd5a829eb1a>\n<2149071a-aceb-44d0-b965-ec71a81d787a>\n\nSuper facto Arardi, cui dicitur Ducius, quondam Petri Iuliani de Sancta Ellena, sapientes predicti, ut dictum est, consuluerunt quod dictus Arardus fuit fautor et receptator hereticorum et quod tanquam fautor et receptator puniatur.\n</2149071a-aceb-44d0-b965-ec71a81d787a>\n</f8104e42-dc0b-4cc7-97f9-14ce4caf8133>\n<758322a4-b60a-437e-aad9-8b72a9a778b1>\n<21a8eab6-8e78-4d98-bf03-bbdd4dcd09fd>\n\nSuper facto Michaelis Iacobi de Ostis de Sancta Ellena sapientes predicti consuluerunt quod dictus Michael leviter puniatur cum audiverit predicationes hereticorum et quod uxorem suam non prohibuit.\n</21a8eab6-8e78-4d98-bf03-bbdd4dcd09fd>\n<847fc454-9677-4cf9-9d88-f0d75e75cabb>\n\nSuper facto Francisce, filie quondam dompni Prevedini de Plumatio, predicti sapientes consuluerunt quod fuit fautrix hereticorum et tanquam fautrix puniatur.\n</847fc454-9677-4cf9-9d88-f0d75e75cabb>\n<5273149b-645d-46d5-908d-09f376503031>\n\nSuper facto Richelde, sororis dicte Francisce, dicti sapientes consuluerunt quod fuit fautrix et receptatrix hereticorum et tanquam fautrix et receptatrix puniatur.\n</5273149b-645d-46d5-908d-09f376503031>\n<bc36b1cc-e48d-451a-ba66-12e387cc88a8>\n\nSuper facto Micheldine quondam Hugonis de Mon\u00e7orgio  dicti sapientes consuluerunt quod dicta Micheldina fuit fautrix et receptatrix hereticorum et quod tanquam fautrix et receptatrix puniatur.\n</bc36b1cc-e48d-451a-ba66-12e387cc88a8>\n<ec5e7879-16f1-49f6-af20-808bf09a7f14>\n\nSuper facto Virdiane quondam Ghibertini de Mon\u00e7orgio  dicti sapientes consuluerunt quod fuit fautrix et receptatrix hereticorum et quod ipsa Virdiana tanquam fautrix et receptatrix puniatur.\n</ec5e7879-16f1-49f6-af20-808bf09a7f14>\n<49703853-a727-4743-8acb-440164bfecc0>\n\nSuper facto Guidonis Pancere de Paderno villa Montis Marvi dicti sapientes consuluerunt quod idem Guido fuit fautor et receptator hereticorum et quod tanquam fautor et receptator puniatur et eciam forcius.\n</49703853-a727-4743-8acb-440164bfecc0>\n<983ed1f8-13d5-4d70-93a4-c347890542b6>\n\nSuper facto Zanini quondam Bonvisini de Chosta villa  Mon\u00e7orgii dicti sapientes consuluerunt quod dictus Zaninus fuit fautor et receptator hereticorum et tanquam fautor et receptator puniatur.\n</983ed1f8-13d5-4d70-93a4-c347890542b6>\n<56ac7bee-34a6-40f8-a847-9806a9394277>\n\nSuper facto Hugutionis Dominici de Li sola villa Mon\u00e7orgii predicti sapientes consuluerunt quod dictus Ugutio fuit fautor et receptator hereticorum et quod tanquam fautor et receptator puniatur.\n \n</56ac7bee-34a6-40f8-a847-9806a9394277>\n<e2b12c9f-ddbc-419c-9ad1-2e41b58eba0d>\n\nSuper facto Ghiseline Villani ferrarii de Mon\u00e7orgio sapientes predicti consuluerunt quod dicta Ghiselina fuit fautrix et  receptatrix hereticorum et quod tanquam fautrix et receptatrix puniatur.\n</e2b12c9f-ddbc-419c-9ad1-2e41b58eba0d>\n<a4d36fb7-0b4d-4623-bade-d2df1b098c0e>\n\nSuper facto Brunelli Libertini Brime de Sancta Ellena predicti sapientes consuluerunt quod dictus Brunellus fuit fautor et receptator hereticorum et quod tanquam fautor et receptator puniatur.\n</a4d36fb7-0b4d-4623-bade-d2df1b098c0e>\n<7b04f623-600f-4ba0-8e6c-c9c85bac4715>\n\nSuper facto Iohannis quondam Petri Ballugani de Plumatio sapientes predicti consuluerunt quod dictus Iohannes fuit fautor et receptator hereticorum et quod tanquam fautor et receptator puniatur.\n</7b04f623-600f-4ba0-8e6c-c9c85bac4715>\n<da8fe912-35da-4dbc-ac24-3ed3fdd64e41>\n\nSuper facto Bartholini quondam Petri Ballugani de Plumatio predicti sapientes consuluerunt quod dictus Bartholinus fuit fautor et receptator hereticorum et quod tanquam fautor et receptator puniatur.\n</da8fe912-35da-4dbc-ac24-3ed3fdd64e41>\n<7bbe6ad0-2b97-49ed-8c00-d025f8b1b5be>\n\nSuper facto Blasii, filii quondam Iohannis de Mon\u00e7orgio predicti sapientes consuluerunt quod dictus Blasius fuit fautor et receptator hereticorum et quod tanquam fautor et receptator puniatur et eciam forcius.\n</7bbe6ad0-2b97-49ed-8c00-d025f8b1b5be>\n<01273726-7175-4a75-944e-06742e8bc050>\n\nEodem millesimo.\nDie vigesimo septimo februarii .\nDominus Iacobus de Attis, vicarius venerablis patris domini Uberti Dei gratia Bononiensis episcopi, visis et auditis, actis omnibus, processibus et inquisitionibus agitatis et factis contra omnes et singulas personas suprascriptas, et eciam consiliis suprascriptis, ratifficavit et approbavit dicta consilia et placuerunt eidem, volens et consenciens quod dictus inquisitor servet ipsa consilia et ferrat sententias secundum consilia supradicta.\nActum Bononie in camera dicti vicarii, piesentibus fratre Iohanne de Calcina ordinis predicatorum et Nascinbene Adelardi testibus vochatis.\nEgo Albertus Carbonis, imperiali auctoritate et dicti inquisitoris notarius, predictis omnibus interfui et de mandato dicti inquisitoris publice scripsi, ss. ss.\n</01273726-7175-4a75-944e-06742e8bc050>\n<05c3525a-9c33-4a64-983e-1492f91a0476>\n\nAnno Domini millesimo trecentesimo septimo, indictione quinta, die penultimo mensis octubris.\nDominus Bertholucius de Preytis legum doctor, dominus Petrus de Cernittis legum doctor, dominus Ottavante decretorum doctor, dominus Paulus de Cospis decretorum doctor, frater  Gualterius ordinis predicatorum utriusque iuris doctor, super facto Bertholomee, que dicitur Bona, de Savigno, predicti sapientes, visis, auditis et intellectis inquisitionibus et processibus factis contra eam et confessionibus dicte Bertholomee et sentenciis latis contra eam per fratrem Guidonem Parmensem olim inquisitorem, consuluerunt et conscilium dederunt fratri Nicholao Tascherio Bononiensi ordinis predicatorum inquisitori unanimiter, nemine discrepante, quod dictus inquisitor condempnaret et iudicaret dictam Bertholomeam tanquam hereticam et relapsam in heresim abiuratamet traderet eam iuditioet brachio seculari. Et hec fuerunt in presentia domini Iacobi de Attis vicarii infrascripti.\n</05c3525a-9c33-4a64-983e-1492f91a0476>\n<bad6ad86-b932-44b5-9b93-157b31b43777>\n\nDiscretus vir dominus Iacobus de Attis, vicarius venerabilis patris domini Uberti, Dei gratia Bononiensis episcopi, ratifficavit et approbavit conscilium supradictum et placuit sibi et consensit quod dictus inquisitor servaret conscilium supradictorum  sapientum et ferret sententiam contra dictam Bertholomeam secundum conscilium antedictum.\n</bad6ad86-b932-44b5-9b93-157b31b43777>\n<9c946fbd-8651-4fe0-a328-3e53c3a14300>\n\nSuper facto Hugutionis Benedicti de Samodia dicti sapientes una cum vicario suprascripto consuluerunt quod cum  Bertholomea predicta capta fuerit in domo ipsius Hugutionis, posita in terra Samodie, et ipse Hugutio sit receptator, fautor, deffensor hereticorum ex occulationibus et confessionibus dicti Hugutionis, quod domus eius funditus destruatur sine spe rehedifficationis et quod edifficium ipsius domus et bona in eo contenta dicto inquisitionis officio depputentur et super hoc condempnetur ipse Hugutio et aliis penis inquisitoris arbitrio puniatur.\n</9c946fbd-8651-4fe0-a328-3e53c3a14300>\n<ec848bfb-ceaa-4c3c-a347-6386a73f8ebb>\n\nSuper facto Richelde Scortighini de Plumatio  consuluerunt, auditis et intellectis omnibus que in sua confessione continentur et eis que contra eam dicebantur, dominus Bertholucius de Preytis et dominus Petrus de Cernittis, legum doctores, quod dicta  Richelda tradatur brachio seculari. Dominus autem Paulus de Cospis doctor decretorum consulit quod videtur de iure debere relinqui brachio seculari set inquisitor habet potestatem mitigandi penam eius.\nDominus autem Ottavante de Florentia decretorum doctor et dominus Iacobus de Attis, vicarius venerabilis patris domini Uberti Dei gratia condam Bononiensis episcopi, consuluerunt quod nullo modo tradatur brachio seculari set perpetuo carceri mancipetur.\nFrater Gualterus de ordine fratrum predicatorum, doctor utriusque iuris, consulit quod de iure debet tradi brachio seculari; tamen inquisitori consulit quod si potest eam debeat perpetuo carceri mancipare.\n</ec848bfb-ceaa-4c3c-a347-6386a73f8ebb>\n<a50460a3-30a4-49f3-b2ad-eefc14a58cf7>\n\nDominus inquisitor autem, videns inter sapientes diversitatem, ignorans quid attingere deberet, voluit conscilium antiquorum fratrum habere. Qui omnes consuluerunt sibi, nemine discrepante, quod dicta Richelda, dimissa pena seculari, perpetuo carceri traderetur.\nNomina autem consulencium fuerunt et sunt hec: frater Thebaldus prior Bononiensis, frater Iacobus de Lixano, frater Aymericus de Rodaldis, frater Branchaleo, frater Homobonus, frater Ioacim, frater Iohannes de Biblia, frater Ubertus Mutinensis, frater Symon de Fratta, frater Albertus Cagetta, frater  Dondedeus, frater Bonifacius de Galuciis, frater Christoforus de Saliceto, omnes de ordine fratrum predicatorum.\nEgo Iacobus Alberti Martelli, imperiali auctoritate et dicti inquisitoris notarius, predicta omnia de ipsius inquisitoris mandato publice scripsi.\n</a50460a3-30a4-49f3-b2ad-eefc14a58cf7>\n<e915f47f-2490-45a8-8246-16171b0c374a>\n\nNos frater Nicholaus Tascherius Bononiensis ordinis  predicatorum, inquisitor heretice pravitatis in provincia Lombardie inferioris per sedem apostolicam deputati, ut ignorantia nulli sit in excusationis velamen vel occasionem prebeat alicui delinquendi, auctoritate nobis conmissa per apostolicam sedem in hiis scriptis monemus pro primo, secundo et tercio termino perhentorio omnes et singulos habitatores civitatis Bononie et eius districtus et tocius nostre inquisitionis cuiuscunque gradus, condictionis aut status seu dignitatis vel religionis existant, tam clericis quam laicis, masculis et feminis, collegio et universitati et eisdem sub pena  excomunicationis precipimus quam ipso facto incurrant contrarium facientes, ne quis verbo vel facto, publice vel private, dirrecte vel  indirrecte, per se vel alium, ullo modo vel ingenio debeat vel  presummat aliquem hereticum vel hereticam vel eorum credentem vel aliquem de illis qui dicuntur fratres apostoli, qui sunt per sanctam Romanam Ecclesiam reprobati, receptare vel deffensare vel eis seu alicui eorum dare vel prestare aliquod consilium, auxilium vel favorem nec nobis vel officio nostro nec in executione ipsius officii vel alicuius sententie nostre, ne libere et plenarie executioni mandetur et in ipso officio inquisitionis libere procedatur, aliquod impedimentum seu occasionem impedimenti prestare. Item quod nulla persona de fide catholica in preiudicium ipsius fidey disputare presummat vel in dubium aliquo modo deducere illa que sancta Romana Ecclesia tenet, docet et precipit observari. Item quod nulla persona debeat de bonis aut rebus alicuius heretici  vel heretice, vivi vel defuncti, condempnati per nos vel im posterum condempnandi, nec de bonis et rebus, iuribus et instrumentis ad officium nostrum quocunque modo spectantibus occupare vel aliquatenus detinere et occupantibus seu detinentibus consentire. Item quod nulla persona alicui vel aliquibus facientibus et venientibus contra predicta vel aliquod predictorum debeat vel  presummat dare vel prestare quocunque modo vel ingenio aliquod consilium, auxilium vel favorem. Item eadem auctoritate in hiis scriptis monemus pro primo, secundo et tercio termino perhentorio, omnes et singulas suprascriptas personas et eisdem sub pena excomunicationis precipimus districte quod si aliquis de predictis personis peccavit vel offendit seu conmisit in crimine heresis vel circa ipsum crimen, aut hereticis vel eorum credentibus vel predictis pseudo apostolis dedit per se vel alium, verbo vel facto, dirrecte vel  indirrecte, publice vel occulte vel quocunque alio modo consilium, auxilium vel favorem vel aliquid disputando vel quocunque alio modo conmisit vel fecit in preiudicium et detrimentum fidey catholice vel officii inquisitionis vel alicuius processus aut sententie nostre ad nos infra octo dies proxime venturos recurrere debeat et veniam petere de conmissis; nos enim tales sponte redeuntes intendimus misericorditer pertractare. Prohibemus insuper et eadem auctoritate in hiis scriptis monemus modo predicto ne aliquis laycus, homo vel mulier, stando vel sedendo audeat predicare vel scripturas sacras exponere et ne aliquis audeat talium predicationes audire et hoc sub pena excomunicationis quam ipso facto incuriant. Item eadem auctoritate in hiis scriptis monemus modo predicto omnes et singulas suprascriptas personas et eis sub pena excomunicationis districte precipimus quatenus si aliquis de predictis cognoscit vel novit vel de cetero sciet, per visum vel auditum seu famam, aliquem hereticum vel hereticam, credentem, fautorem, deffensorem vel receptatorem hereticorum aut suspectum vel infamatum de heresi vel male loquentem de fide catholica, quam sancta Romana Ecclesia tenet, servat et docet ac precipit observari, seu aliquem de predictis pseudo apostolis vel aliquem qui verbo vel facto vel quocunque alio modo aliquid  machinetur seu pertractet vel tractaverit hactenus vel im posterum pertractaverit, in preiudicium et detrimentum fidey catholice vel officii inquisitionis, seu alicuius processus nostri vel alicuius sententie nostre late hactenus vel imposterum ferrende per nos vel aliquem qui de fide catholica disputaverit hactenus seu verba  pertullerit in preiudicium ipsius fidey et veritatis catholice detrimentum, seu verba dicet vel disputaverit imposterum vel qui de bonis vel rebus, iuribus vel instrumentis ad officium nostrum spectantibus tenet vel occupat vel occupabit aut imposterum detinebit, usque ad octo dies proxime venturos nobis aut vicario nostro debeat revelare. Si quis autem de predictis contra predicta vel aliquod predictorum per inhobedienciam et rebellionem scienter et pertinaciter presunserit attentare, si fuerit universitas vel collegium, terram ipsam et eius ecclesiam in hiis scriptis ecclesiastico subicimus interdicto, in singulares vero personas, cuiuscunque status vel condictionis seu religionis existant, in hiis scriptis excomunicationis sententiam promulgamus; declarantes etiam  quenlibet contra predicta vel predictorum aliquod facientem penas incurrere infrascriptas per rescripta et sanctiones canonicas promulgatas. Constituit apostolica sedes quod potestas, consul, rector seu qui vis alius, qui civitati presit, qui contra officium inquisitionis facere et venire tentaverit preter notam periurii et perpetue iacturam infamie ducentarum marcharum penam incurrat, que inremi sci biliter exigatur ab eo et nichilominus ut periurus et infamis et tanquam hereticorum fautor et de fide suspectus, officio et honore sui regiminis spolietur nec ulterrius potestas, consul seu rector habeatur in aliquo aut de cetero ad aliquam dignitatem vel officium publicum ullatenus asummatur. Item quod predicti vel quicunque alii contra predicta vel aliquod predictorum dederint auxilium, consilium vel favorem ex tunc ipso iure in perpetuum sint infames nec ad publica officia vel consilia vel ad elligendos aliquos ad huiusmodi nec ad testimonium admittantur; sint etiam intestabiles ut nec testium liberam habeant factionem nec ad hereditatis successionem accedant. Nullus preterea eis quocunque negocio set ipsi aliis respondere cogantur quod si forte iudex extiterit eius sententia nullam obtineat firmitatem nec cause ad eius noticiam perferrantur; si fuerit advochatus eius patrocinium nullatenus admittatur; si tabellio instrumenta confecta per eum nullius penitus sint momenti. Quas penas et mulctas, omnes et singulas et alias ad negocium opportunas contra rebelles et contumaces intendimus Deo auctore facere observari invochando, si opus fuerit, auxilium brachii secularis, ut hereticorum et eorum credentium nequicia reprimatur et veritas catholice fidey semper in sua remaneat firmitate. Nichilominus autem in omnibus predictis et singulis mutandi, addendi et minuendi semel et pluries, prout de iure fieri poterit et nobis visum fuerit expedire, auctoritatem et facultatem nobis ac successoribus nostris plenariam reservamus. Omnibus autem et singulis qui personaliter in officio inquisitionis nobis astiterint et qui fideliter laboraverint, quod promotio fidey catholice et ipsum inquisitionis officium et extirpatio heretice pravitatis, Deo auctore, in nostris manibus prosperetur; et qui nobis ex animo in predictis prestiterint auxilium, consilium vel favorem vere penitentibus et confessis declaramus tres annos de iniunctis sibi penitenciis auctoritate apostolica relasatos.\nLata, lecta et publicata fuit dicta sententia seu admonitiones per dictum inquisitorem pro tribunali sedentem in ecclesia Sancti Dominici de Bononia, in publica predicatione, presentibus fratre Bartholino Bononiensi ordinis predicatorum, Auliverio Cambii, Pace fratris Arienti, ambobus de capella Sancti Iohannis in Monte, Albertone quondam Pelegrini capelle Sancti Mammi, Blasio  strazarolo capelle Sancti Damiani et Guidone Bontalenti notario et pluribus aliis testibus vochatis et rogatis.\nSub annis Domini millesimo trecentesimo quinto, indictione tercia, die dominica decimo septimo mensis octobris.\nEgo Albertus Carbonis, imperiali auctoritate et dicti inquisitoris notarius (, predicta omnia de ipsius inquisitoris mandato publicavi et scripsi, ss. ss.\n</e915f47f-2490-45a8-8246-16171b0c374a>\n<a1ce0359-6f41-42ca-8d7f-31abbaba94f5>\n\nIn Christi nomine amen. Nos frater Nicholaus Tascherius Bononiensis ordinis predicatorum, inquisitor heretice pravitatis in provincia Lombardie inferioris per sedem apostolicam deputati, notum facimus universis Christi fidelibus quod, cum dominus Thomax, rector hospitalis Sancti Stephani de Bononia, fuisset inquisitionis officio diffamatus occasione quorundam excessuum comissorum per eum contra inquisitionis officium antedictum, propter quos excessus et tam per inquisitionem contra eundem dominum Thomam factam quam eciam per confessiones ipsius depositas in iuditio coram fratre Guidone Parmense olim inquisitore, predecessore nostro, idem dominus Thomax per dictum olim inquisitorem in quadrigentis quinquaginta libris bononinorum dandis et solvendis inquisitionis officio extitit condempnatus, ut hec omnia in actis ipsius inquisitionis officii plenius continentur. Unde cum dictus dominus Thomax de condempnatione predicta solvisset centum libras bononinorum fratri Guidoni inquisitori predicto et per nos ipsos, habito consilio saviori, condictione  negocii inspecta et dilligenter in hoc cognita veritate et considerata paupertate dicti domini Thomacis, quia bona non possidet patrimonialia et licet rectoria dicti hospitalis Sancti Stephani sit concessa eidem, attamen bona hospitalis ipsius converti et errogari debent in usus pauperum infirmorum, quia vero dictus dominus Thomax culpas suas et excessus licet prius negaverit et periurus fuerit in iuditio coram fratre Guidone iam dicto; postea ad cor suum rediens, dictas culpas et excessus manifeste confessus fuit coram dicto inquisitore et humiliter recognovit, paratus omnem penitenciam quam sibi velimus imponere in pacientia substinere et a nobis absolutionis beneficium ac misericordiam postulavit, promittens quod in predictis culpis et excessibus aut consimilibus non offenderet nec conmitteret et officium inquisitionis nunquam in aliquo molestaret; ipsius domini Thomacis saluti et consolationi cupientes misericorditer providere et ad preces et instanciam reverentissimi patris et domini, domini Nicholai Ostiensis episcopi et Velletrensis et multorum aliorum religiosorum et laicorum, ipsum dominum Thomam in nostra presencia constitutum, secundum formam sancte Romane Ecclesie pro tribunali sedentes absolvimus ab omni vinculo excomunicationis quam incurrisset occasione predictorum excessuum et culparum, restituentes ipsum quantum ad hoc ecclesiasticis sacramentis. Item dictum dominum Thomam et fideiupsores suos per nos ac successores nostros absolvimus a cautione et condempnatione predicta de eo facta et ab omni alia pena, quam incurrisset vel incurrere posset vel potuisset occasionibus predictis vel aliqua earundem usque ad hodiernam diem, restituentes eum in integrum secundum quod melius possimus, et restitutum presentibus decernentes, declarantes quod loco dicte condempnationis peccuniarie, quam solvere tenebatur,  infrascripta omnia debeat, hinc ad unum annum proxime observare: videlicet quod semel in edomada ieiunet in pane et aqua et qualibet die dicat quindecim pater noster et totidem ave maria, et in dominicis vel festis precipuis ad locum predicatorum sive minorum aut ad ecclesiam maiorem Sancti Petri saltem semel in edomada veniat ad sermones sive ad predicationes in altero ex dictis locis, nisi iusta causa impedimenti subesset et tunc de nostra licencia vel nostri vicarii hoc procedat, cautione facta per eum et fideiussores eius pro culpis et excessibus suis in futurum conmittendis per eum, quod absit, in sua firmitate et robore permanente.\nLata, lecta et publicata fuit dicta sententia absolutoria per dictum inquisitorem pro tribunali sedentem Bononie in domo officii inquisitionis, presentibus fratre Iohanne de Calcina ordinis predicatorum, domino Iacobo de Ygnano legum doctore, Iacobo Anthonii de Ygnano, Hugolino et Thomasio fratribus, filiis quondam Bonaventure caldararii, et Iohanne quondam Mirri de Artinisiis testibus vochatis.\nSub annis Domini millesimo trecentesimo quinto, indictione tercia, die quinto decembris.\n</a1ce0359-6f41-42ca-8d7f-31abbaba94f5>\n<0390d149-41f9-487c-9639-24425dc20eb3>\n\nIn Christi nomine amen. Nos frater Nicholaus Tascerius Bononiensis inquisitor predictus notum facimus universis Christi fidelibus quod cum dompnus Vivianus, filius quondam Grandonis de Lunisana et chanonicus plebis Sancte Marie de Monte Bellio, fuisset inquisitionis officio diffamatus occasione excessuum  conmissorum per eum contra inquisitionis officium, propter quos excessus tam per inquisitionem contra eundem factam quam per ipsius confessiones in iuditio depositas coram fratre Guidone Parmensi, olim inquisitore, predecessore nostro, idem dompnus Vivianus per dictum inquisitorem condempnatus extitit et punitus et contra eum per inquisitorem predictum sententia lata fuit, prout in actis inquisitionis officii plenius continetur. Quia vero dictus dompnus Vivianus culpas suas et excessus licet prius negaverit et periurus fuerit in iuditio coram dicto fratre Guidone inquisitore, postea ad cor suum rediens, dictas culpas et excessus manifeste confessus fuit coram dicto inquisitore et humiliter recognovit, paratus omnem penitenciam, quam sibi velimus imponere, in paciencia substinere, et a nobis absolutionis beneficium ac misericordiam postulavit, promittens quod in predictis culpis et excessibus aut consimilibus nunquam offenderet nec conmitteret et officium inquisitionis nunquam in aliquo molestaret; ipsius dompni Viviani saluti et consolationi cupientes misericorditer providere et ad preceps et instanciam multorum religiosorum et laicorum virorum, ipsum dompnum Vivianum in nostra presencia constitutum, secundum formam sancte Romane Ecclesie pro tribunali sedentes tam ipsum quam fideiupsores suos absolvimus a cautione et condempnatione facta de eo per olim inquisitorem predictum et ab omni aha pena quam incurrisset vel incurrere posset occasionibus predictis vel aliqua earundem, restituentes eum in integrum in omnibus et per omnia, secundum quod melius possumus, et restitutum esse decernimus excepto quod ad officium  choadiutorie domini dompni Iohannis, archipresbiteri dicte plebis Sancte Marie, ad quod officium sit minime absolutus, nisi quando et quomodo placuerit venerabili patri domino Uberto, Dei gratia Bononiensi episcopo; qua absolutione de ipso officio facta et secuta per dictum dominum episcopum ex nunc prout ex tunc sit et esse intelligatur a nobis libere et plenarie absolutus, cautione per eum et fideiupsores suos facta pro culpis et excessibus suis in futurum conmittendis per ipsum, quod absit, in sua firmitate et robore permanente.\nLata, lecta et pronunciata fuit dicta sententia absolutoria per dictum inquisitorem pro tribunali sedentem Bononie in capitulo maiori fratrum predicatorum, presentibus fratre Bonifacio de Galuciis ordinis predicatorum, dompno Vegosio, chanonico dicte plebis Sancte Marie et rectore ecclesie Sancti Ambrosii de Bononia, Beninchasa Martini, Nascimbene Adelardi, nunciis dicti inquisitoris, et Iacobucio de Zapolino, famulo inquisitoris predicti, testibus vochatis.\nSub annis Domini millesimo trecentesimo quinto, indictione tercia, die decimo mensis decembris.\nEgo Albertus Carbonis notarius predictus interfui et publice scripsi, ss. ss.\n</0390d149-41f9-487c-9639-24425dc20eb3>\n<f08cf5fb-954d-4fbd-84bc-6de169283d91>\n\nIn Christi nomine amen. Nos frater Nicholaus Tascerius inquisitor predictus, cum dilligens inquisitio facta esset per fratrem Guidonem Parmensem olim inquisitorem, predecessorem nostrum, contra omnes hereticos et hereticas, credentes, fautores et receptatores eorum vel infamatos de heresi aut male loquentes de fide catholica, invenimus Bonavisinam, filiam quondam Rolandi de terra Mongorgii, Bononiensis diocesis, tam per suas confessiones factas in iuditio coram dicto fratre Guidone quam per aliorum attestationes legictimas depositas in iuditio coram eodem fratre Guidone, fuisse et extitisse amicam, fautricem et receptatricem hereticorum et a veritate catholica deviasse audiendo verba et documenta hereticorum in preiudicium et detrimentum catholice fidey et sancte Romane Ecclesie et in periculum animarum. Nam dicta Bonavisina, cuius nomen per contrarium dici posset, olim Zachariam de Sancta Agatha condempnatum scienter in domo sua propria receptavit et ipsius Zacharie et sociorum eius de dicta secta amiciciam et familiaritatem habuit, audiendo eciam predicationes et documenta eorum. Item cum tempore officii inquisitionis fratris Guidonis predicti due mulieres de secta Dolcini de Novaria et sequacium eius, que erant ab inquisitionis officio fugitive, capte et detente essent in terra Zapolini per quosdam banitos comunis Bononie et cominaretur dictis mulieribus captis quod nisi ipsis banitis darent et solverent vigintiquinque libras bononinorum in pecunia numerata, easdem mulieres dicti baniti in forciam inquisitoris et officii inquisitionis personaliter presentarent; dicta vero Bonavisina, hoc audito et cognito, procuravit cum dictis banitis dictas mulieres captas pecunia reddimi et libere relapsari ne in forciam inquisitionis officii ducerentur, ipsa Bonavisina sciente quod dicte mulieres erant a dicto inquisitionis officio fugitive. Propter quas culpas et excessus dictus frater Guido Parmensis olim inquisitor Bonavisinam predictam in tredecim libris bononinorum dandis et solvendis sibi inquisitori et inquisitionis officio condempnavit; quas tredecim libras dedit et solvit inquisitori predicto, licet idem frater Guido olim inquisitor non ferret sententiam contra eam. Unde hiis omnibus dilligenter examinatis et visis, habitoque super hoc per dictum olim inquisitorem consilio dilligenti et deliberatione plenaria habita per nos ipsos, cum in termino eidem Bonvisine statuto per inquisitorem predictum ipsam nullam deffensionem fecisset; dicta Bonavisina prius legittime citata et in nostra presencia constituta ad sententiam audiendam, auctoritate qua fungimur pro tribunali sedentes, in hiis scriptis sententiamus et pronunctiamus dictam Bonavisinam fuisse et extitisse amicam, fautricem, credentem et receptatricem hereticorum et infectam crimine heretice pravitatis et periuram in dictis et confessionibus suis et ipso iure excomunicatam et incurrisse omnes penas canonicas et legittimas contra huiusmodi institutas. Propterea in testimonium et correctionem suorum excessuum, rigorem tamen iustice misericordia temperantes, ipsi Bonavisine penitenciam imponimus infrascriptam, decernentes et mandantes ut eam debeat inviolabiliter observare: videlicet quod saltem in anno suorum veram confessionem faciat pecatorum. Item quod hinc ad unum annum proximum in pane et aqua in qualibet edomada semel debeat ieiunare, nisi iustum impedimentum obstaret eidem. Et nichilominus in predictis omnibus et singulis mutandi, addendi et minuendi semel et pluries, prout de iure fieri poterit et nobis visum fuerit expedire, reservamus nobis nostrisque coinquisitoribus et sucessoribus in dicto officio liberam et plenariam arbitrii facultatem.\nLata, lecta et pronunciata fuit dicta sententia per dictum inquisitorem pro tribunali sendentem Bononie in domo officii inquisitionis, presente dicta Bonavisina ad sententiam audiendam et presentibus fratre Iohanne de Calcina ordinis predicatorum, Iacobucio de Zapolino familiari dicti inquisitoris, et Fredericho Bonaguide de Pistorio, testibus vochatis. Sub annis Domini millesimo trecentesimo quinto, indictione tercia, die decimo septimo mensis decembris.\n</f08cf5fb-954d-4fbd-84bc-6de169283d91>\n<3a72d092-98b3-4303-afe3-b6ab663f1a88>\n\nIn Christi nomine amen. Nos frater Nicholaus Tascherius inquisitor predictus, cum dilligens inquisitio facta esset per fratrem Guidonem Parmensem olim inquisitorem, predecessorem nostrum, contra omnes hereticos ut supra, invenimus Viveldam, filiam Damiani quondam Benvenuti de Blanchis de Sancta Ellena, Bononiensis diocesis, tam per suas confessiones factas in iuditio coram dicto fratre Guidone  quam per aliorum attestationes legittimas in iuditio depositas coram eodem fratre Guidone, fuisse et extitisse amicam, fautricem et familiarem hereticorum et a veritate catholica deviasse, audiendo verba, documenta et predicationes dictorum hereticorum in preiudicium et detrimentum catholice fidey et sancte Romane Ecclesie et periculum animarum. Nam dicta Vivelda in millesimo trecentesimo tercio vidit Rolandinum de Olis de Mutina, hereticum condempnatum, in domo Iohannis et Bone de Ostis et audivit predicationem ipsius, ipsa Vivelda sedente ad pedes Rolandini predicti. Item in dicto millesimo vidit Rolandinum predictum in domo Guillielmi de Blanchis de dicta terra predicantem et exponentem evangeli a. Item in millesimo trecentesimo quarto vidit ipsa Vivelda Rolandinum predictum in quadam tega dicti Damiani sui patris predicantem et facientem interrogationes secundum ritum ipsorum hereticorum, ut hec omnia in actis inquisitionis officii plenius continentur. Unde ipsa inquisitione apperta et dictis testium publicatis, cum citari fecerimus legittime et perhentorie Viveldam predictam ut coram nobis legittime conpareret, factura et receptura in inquisitione predicta quod ordo postulat rationis et maxime receptura copiam inquisitionis predicte, et eidem terminum duxerimus statuendum; que Vivelda, presente dicto Damiano suo patre, et ipse Damianus omni termino renunctiaverunt asserentes se nullam velle nec posse excusationem facere de predictis; visis actis inquisitionis predicte et eis dilligenter examinatis, habitoque super predictis consilio plurium sapientum doctorum in iure chanonico et civili, et eciam deliberatione plenaria per nos ipsos et conscientia et consensu venerabilis patris domini Uberti, Dei gratia Bononiensis episcopi, dictam Viveldam prius legittime citatam ad sententiam audiendam, in nostra presencia constitutam, Christi nomine invochato, auctoritate qua fungimur pro tribunali sedentes, in hiis scriptis  sententiando pronunctiamus et pronunctiando sententiamus dictam Viveldam fuisse et extitisse amicam, fautricem et familiarem hereticorum et ipso iure excomunicatam et incurrisse omnes penas canonicas et legittimas contra huiusmodi institutas. Propterea in testimonium et correctionem ipsius Vivelde et excessuum predictorum, rigorem tamen iusticie misericordia temperantes, ipsi Vivelde penitenti, ut dixit, imponimus penitenciam infrascriptam, decernentes et mandantes ut eam debeat inviolabiliter observare: videlicet quod semel saltem in anno suorum veram confessionem faciat peccatorum. Item quod hinc ad unum annum proximum ieiunet in pane et aqua semel in qualibet edomada. Item quod hinc ad quindecim dies proximos solvat officio inquisitionis tres libras bononinorum in pecunia numerata. Et nichilominus in predictis omnibus et singulis mutandi, addendi et minuendi et cetera ut supra.\nLata, lecta et pronunciata fuit dicta sententia per dictum inquisitorem pro tribunali sedentem Bononie in domo officii inquisitionis, presentibus dicta Vivelda ad sententiam audiendam et presentibus fratre Iohanne de Calcina ordinis predicatorum, Damiano, patre dicte Vivelde, Beninchasa Martini et Iacobucio de Zapolino famulo dicti inquisitoris, testibus vochatis.\nSub annis Domini millesimo trecentesimo sexto, indictione quarta, die penultima mensis decembris.\n\n</3a72d092-98b3-4303-afe3-b6ab663f1a88>\n<488a5e26-3d11-4b8b-91b1-0b1922111595>\n\nEodem die, loco et testibus.\nIn Christi nomine amen. Nos frater Nicholaus Tascherius inquisitor predictus, cum dilligens inquisitio facta esset per fratrem Guidonem Parmensem predecessorem nostrum contra omnes hereticos ut supra, invenimus Mariam, filiam quondam Osti de Ostis et uxorem Salvetti de Sancta Ellena, Bononiensis diocesis, tam per suas confessiones in iuditio factas coram nobis et dicto fratre Guidone quam per aliorum attestationes legittimas in iuditio depositas coram eodem fratre Guidone inquisitore, fuisse et extitisse amicam, fautricem, receptatricem et familiarem hereticorum et a veritate catholica deviasse, audiendo verba, documenta et predicationes dictorum hereticorum in preiudicium et detrimentum catholice fidey et sancte Romane Ecclesie et periculum animarum, et dictos hereticos pluribus vicibus in domo sua scienter et dando eis comedere et bibere et hospicium. Nam dicta Maria in millesimo trecentesimo tercio receptavit in dicta domo sua Rolandinum de Ollis de Mutina dando eidem bibere, comedere et hospicium scienter. Item Zachariam de Sancta Agatha, Bernardinum de burgo Sancti Felicis et fratrem Hugonem de Sancta Agatha, consanguineum dicte Marie, modo et forma predicta, ut hec omnia in acts officii inquisitionis plenius continetur. Unde ipsa inquisitione apperta et dictis testium publicatis, cum citari fecerimus legittime et perhentorie Mariam predictam ut coram nobis legittime conpareret, factura et receptura in inquisitione predicta quod ordo postulat rationis et maxime receptura copiam inquisitionis predicte, et eidem terminum duxerimus statuendum; que Maria presens omni termino renunctiavit, asserens se nullam velle nec posse excusationem facere de predictis; visis actis inquisitionis predicte et eis dilligenter examinatis, habitoque super predictis consilio plurium sapientum doctorum in iure chanonico et civili  et eciam deliberatione  plenaria per nos ipsos de consciencia et consensu venerabilis patris domini Uberti, Dei gratia Bononiensis episcopi, dictam Mariam prius legittime citatam ad sententiam audiendam et in nostra presencia constitutam, Christi nomine invochato, auctoritate qua fungimur pro tribunali sedentes, in hiis scriptis sententiando pronunctiamus et pronunctiando sententiamus dictam Mariam fuisse et extitisse amicam, fautricem, receptatricem et familiarem hereticorum et ipso iure excomunicatam et incurrisse omnes penas canonicas et legittimas contra huiusmodi institutas. Propterea in testimonium et correctionem ipsius Marie et excessuum predictorum, rigorem tamen iustice misericordia temperantes, ipsi Marie penitenti, ut dixit, imponimus penitenciam infrascriptam, decernentes et mandantes ut eam debeat inviolabiliter observare: videlicet quod semel saltem in anno suorum veram confessionem faciat peccatorum. Item quod hinc ad unum annum proximum ieiunet in pane et vino  semel in qualibet edomada. Item quod hinc ad quindecim dies proximos solvat officio inquisitionis tres libras bononinorum in pecunia numerata. Et nichilominus in predictis omnibus et singulis mutandi, addendi et minuendi semel et pluries, prout de iure fieri poterit et nobis visum fuerit expedire, reservamus nobis nostrisque coinquisitoribus et sucessoribus in dicto officio liberam et plenariam arbitrii facultatem.\nEgo Albertus Carbonis notarius predictus interfui et publice scripsi, ss.\n</488a5e26-3d11-4b8b-91b1-0b1922111595>\n<9573b19a-0852-4311-8d06-9ceadf430438>\n\nEodem die, loco et testibus suprascriptis.\nIn Christi nomine amen. Nos frater Nicholaus Tascherius Bononiensis ordinis predicatorum, inquisitor predictus, notum facimus universis Christi fidelibus quod cum Vivelda, filia Damiani de Blanchis de Sancta Ellena, et Maria, filia quondam Osti de Ostis et uxor Salvetti de dicta terra Sancte Ellene, Bononiensis diocesis, per nos condempnate fuerint et punite ex eo quod fuerint amice, fautrices, devote et receptatrices hereticorum, illorum scilicet qui vulgariter apostoli nominantur, quorum secta est per sanctam Romanam Ecclesiam reprobata, audiendo dicta Vivelda predicationes et documenta eorum et dicta Maria predicationes ipsorum et documenta similiter audiendo ac eosdem falsos apostolos scienter in domo propria receptando et dando eis pluries bibere et comedere et hospicium, quod fuit contra mandata sancte Romane Ecclesie ac etiam nostra et in periculum animarum, ut hec et alia in sentenciis contra predictas Viveldam et Mariam latis per nos, scriptis manu Alberti Carbonis notarii nostri, plenius continentur. Unde cum predicte Vivelda et Maria culpas suas et excessus manifeste confesse fuissent et humiliter recognovissent in iuditio coram nobis, parate omnem penitenciam, quam eis vellimus imponere, in paciencia substinere et a nobis absolutionis beneficium et gratiam humiliter postulaverint, postquam ipse mulieres iuraverunt coram nobis mandata sancte Romane Ecclesie et nostris obedire mandatis, promittentes quod in predictis culpis et excessibus aut consimilibus nunquam offendent nec conmittent; ipsarum Vivelde et Marie saluti et consolationi cupientes misericorditer providere, ipsas mulieres in nostra presencia constitutas secundum formam sancte Romane Ecclesie absolvimus ab omni vinculo excomunicationis quam incurrissent occasione dictorum excessuum et culparum, restituentes easdem quantum ad hoc ecclesiasticis sacramentis, absolventes etiam ipsas Viveldam et Mariam ab omni alia pena, quam incurrissent vel incurrere possent propter culpas conmissas et excessus predictos in iuditio confessas et convictas, prout in confessionibus per ipsas factis et in sententiis per nos contra eas latis lacius continetur, ita quod de cetero propter ipsas culpas et excessus non possint nec debeant in personis vel rebus in aliquo mollestari, inquietari vel aliquatenus agravari.\n</9573b19a-0852-4311-8d06-9ceadf430438>\n<deef1f52-0100-4b6c-95a0-0060bcc40f0f>\n\nIn Christi nomine amen. Nos frater Nicholaus Tascherius Bononiensis inquisitor predictus, cum dilligens inquisitio facta esset per fratrem Guidonem Parmensem olim inquisitorem, predecessorem nostrum, contra omnes hereticos et cetera ut supra, invenimus Richeldam, filiam quondam Lanfranchini Scortighini de Plumatio, Bononiensis diocesis, per attestationes legittimas multorum in iuditio depositas coram dicto fratre Guidone, fuisse et extitisse amicam, fautricem, receptatricem et devotam hereticorum et a veritate catholice fidey deviasse audiendo documenta et predicationes hereticorum tam in domo sua, posita in dicta terra Plumacii, quam alibi in preiudicium et detrimentum catholice fidey et sancte Romane Ecclesie et in periculum animarum. Nam dicta Richelda in millesimo trecentesimo quarto indictione secunda, receptavit in dicta domo sua  receptavit  Rolandinum de Ollis de Mutina scienter; qui Rolandinus, presentibus dicta Richelda et pluribus aliis personis, predicavit ibidem. Item in dicto millesimo trecentesimo quarto dicta Richelda scienter receptavit Petrum Dal Pra in domo sua predicta; qui Petrus in dicta domo, ipsa Richelda et aliis personis presentibus, similiter predicavit. Et multa alia enormia et nepharia conmisit, sicut in actis ipsius inquisitionis apparet. Unde ipsa inquisitione aperta et dictis testium publicatis, cum citari fecerimus dictam Richeldam legittime et perhentorie, ut coram nobis legittime conpareret, factura et receptura in dicta inquisitione quod ordo postulat rationis et maxime receptura copiam inquisitionis predicte, et ipsa Richelda coram nobis personaliter negleserit conparere set pro ea in iuditio conparuerit Guido, filius ipsius Richelde, et satisdedit pro ea, promittens cum fideiupsoria cautione se omnia et singula, que in hac sententia continentur, fideliter observare, ut in dicta promissione et cautione plenius continetur. Qui Guido existens in iuditio dixit et asseruit coram nobis quod nullam excusationem seu deffensionem super predictis facere intendebat cum eidem parati essemus terminum assignare, set dicto termino renunctiavit in totum. Visis actis inquisitionis predicte et eis dilligenter examinatis, habitoque super predictis consilio sapientum doctorum in iure canonico et civili  et eciam deliberatione plenaria per nos ipsos, de consciencia et consensu venerabilis patris domini Uberti, Dei gratia Bononiensis episcopi, dictam Richeldam, prius legittime citatam ad sententiam audiendam, et dictum Guidonem eius filium nomine eiusdem Richelde et pro ea in nostra presencia constitutum, Christi nomine invochato, auctoritate qua fungimur pro tribunali sedentes, in hiis scriptis sententiamus et diffinitive pronunctiamus dictam Richeldam fuisse et extitisse amicam, fautricem, receptatricem et devotam hereticorum et infectam crimine heretice pravitatis et ipso iure excomunicatam et incurrisse omnes penas canonicas et legittimas contra huiusmodi institutas. Propterea in testimonium et corectionem dicte Richelde et excessuum predictorum, rigorem tamen iusticie misericordia temperantes, ipsi Richelde penitenti, ut dixit, imponimus penitenciam infrascriptam, decernentes et mandantes ut eam debeat inviolabiliter observare: videlicet quod saltem semel in anno suorum veram confessionem faciat pecatorum. Item quod hinc ad unum annum proximum ieiunet in pane et aqua semel in qualibet septimana. Item quod det et solvat officio inquisitionis decem libras boninorum, scilicet medietatem in festo pascatis resurectionis Domini proxime venture et aliam medietatem in kallendis augusti. Et nichilominus in predictis omnibus et singulis mutandi, addendi et minuendi et cetera ut supra.\nLata, lecta et pronunctiata fuit dicta sententia per dictum inquisitorem pro tribunali sedentem Bononie in loco fratrum predicatorum, in domo scolarium, presente dicto Guidone ad sententiam audiendam et presentibus fratre Iohanne de Calcina ordinis predicatorum, Beninchasa Martini et Nascimbene Adelardi, nunctiis officii inquisitionis, testibus vochatis.\nSub annis Domini millesimo trecentesimo sexto, indictione quarta, die ultimo mensis decembris.\n</deef1f52-0100-4b6c-95a0-0060bcc40f0f>\n<fe12f773-32f7-48a7-96aa-bdd945281c3f>\n\nIn Christi nomine amen. Nos frater Nicholaus Tascherius Bononiensis predictus, cum dilligens inquisitio facta esset per fratrem Guidonem Parmensem ordinis predicatorum, olim inquisitorem heretice pravitatis, predecessorem nostrum, contra omnes hereticos et cetera, invenimus Gualandum, filium Gerardini  Guarasschi de Monte Bellio, diocesis Bononiensis, tam per suam confessionem factam in iuditio coram dicto fratre Guidone  quam per aliorum attestationes legittimas fuisse et extitisse amicum,  famiharem et receptatorem hereticorum et a veritate catholice fidey deviasse. Nam idem Gualandus in millesimo trecentesimo tercio, indictione prima, scienter in domo propria receptavit Rolandinum de Ollis de Mutina, Petrum Dal Pra et Michaelem de Ferraria dando eis unum prandium. Item in eodem millesimo ivit et sociavit ipse Gualandus dominam Beatricem, filiam quondam Iordani Bochadeferri de Plumatio, per multas civitates et terras, eundo versus civitatem Novarie causa inveniendi Dolcinum de Novaria, licet nesciret a principio ipse Gualandus ad quem locum dictam dominam sociare deberet nisi quod hoc postea audivit, eundo cum dicta domina per caminum; et alia nepharia sicud in actis ipsius inquisitionis apparet. Unde ipsa inquisitione apperta et dictis testium publicatis et cetera ut supra in aliis sentenciis, in hiis scriptis sententiamus et diffinitive pronunctiamus dictum Gualandum fuisse et extitisse amicum, familiarem et receptatorem hereticorum sicud vere idem Gualandus in sua confessione asseruit et confessus fuit. Propterea in testimonium et correctionem dicti Gualandi et excessuum predictorum, rigorem tamen iusticie misericordia temperantes, ipsi Gualando penitenti, ut dixit, imponimus penitenciam infrascriptam, decernentes et mandantes ut eam debeat inviolabiliter observare: videlicet quod hinc ad quindecim dies proximos suorum veram confessionem faciat peccatorum. Item quod hinc ad unum mensem proximum ieiunet in pane et aqua semel in edomada. Item quod hinc ad quindecim dies proximos solvat officio inquisitionis quinque libras bononinorum. Et nichilominus in predictis omnibus et singulis mutandi, addendi et minuendi et cetera ut supra.\nLata, lecta et pronunctiata fuit dicta sententia per dictum inquisitorem pro tribunali sedentem Bononie in domo officii inquisitionis, presentibus fratribus Iohanne de Calcina, Bartholomeo de strata Castilionis ordinis predicatorum, Nascimbene Adelardi et Beninchasa Martini, nunctiis officii inquisitionis, testibus vochatis, et presente dicto Gualando ad sententiam audiendam.\nSub annis Domini millesimo trecentesimo sexto, indictione quarta, die quarto decimo mensis ianuarii.\n</fe12f773-32f7-48a7-96aa-bdd945281c3f>\n<f0a97d87-eefc-4cc7-a919-8a1377b96a09>\n\nIn Christi nomine amen. Nos frater Nicholaus Tascherius inquisitor predictus, cum dilligens inquisitio facta esset per fratrem Guidonem Parmensem ordinis predicatorum, olim inquisitorem heretice pravitatis, nostrum predecessorem, contra omnes hereticos et cetera, invenimus dominas Franciscam, uxorem Francisci Petri Zacharie de Plumacio, et Marchesanam, filiam quondam dicti Petri Zacharie, tam per suas confessiones factas in iuditio coram dicto fratre Guidoneet eciam coram nobis, fuisse et extitisse amicas, fautrices et receptatrices hereticorum et a veritate catholice fidey deviasse, audiendo pluries et in diversis locis in dicta terra Plumacii documenta et predicationes hereticorum in preiudicium et detrimentum catholice fidey et Ecclesie sancte Romane et in periculum animarum. Nam dicte domine Francisca et Marchesana in millesimo trecentesimo tercio, indictione prima, vel circa dictum millesimum, in domo Bartholomee quondam Guillielmine de Plumacio interfuerunt documentis et predicationi Rolandini de Ollis de Mutina cum multis aliis personis de dicta terra Plumacii. Item in eodem millesimo in domo dicti Petri Zacharie, soceri dicte domine Francisce et patris dicte domine Marchesane, ad indutionem dictarum dominarum Francisce et Marchesane ivit ad domum dicti Petri Zacharie et ibi receptatus fuit scienter per ipsum dominum Petrum et dominas supradictas et cenavit ibidem et predicavit secundum ritum dictorum apostolorum, presentibus dictis dominabus et aliis personis; et multa alia enormia et nepharia, sicut in actis ipsius inquisitionis apparet. Unde ipsa inquisitione apperta et dictis testium publicatis, cum citari fecerimus dictas dominas Franciscam et Marchesanam  legiptime et perhentorie ut coram nobis legittime comparerent, facture et recepture in dicta inquisitione quod ordo postulat rationis et maxime recepture copiam inquisitionis predicte; et cum dictis dominabus terminum duxerimus statuendum ad earum deffensionem faciendam de omnibus supradictis, ipse domine asseruerunt in iuditio coram nobis se nullam deffensionem vel excusationem velle seu posse facere de predictis set dicto termino renunctiarunt in totum. Visis actis inquisitionis predicte et eis dilligenter examinatis, habitoque super predictis consilio sapientum doctorum, scilicet in iure canonico et civili, et etiam deliberatione plenaria per nos ipsos, de consciencia et consensu venerabilis patris domini Uberti, Dei gratia Bononiensis episcopi, dictas dominas Franciscam et Marchesanam prius legittime citatas ad sententiam audiendam et in nostra presencia constitutas, Christi nomine invochato, auctoritate qua fungimur pro tribunali sedentes, in hiis scriptis sententiamus et diffinitive pronunctiamus dictas dominas Franciscam et Marchesanam fuisse et extitisse amicas, devotas, fautrices et receptatrices hereticorum et infectas crimine heretice pravitatis et periuras in dictis et confessionibus suis et ipso iure excomunicatas et incurrisse omnes penas canonicas et legittimas contra huiusmodi institutas. Propterea in testimonium et correctionem dictarum dominarum et excessuum predictorum, rigoremtamen iusticie misericordia temperantes, ipsis dominabus penitentibus, ut dixerunt, imponimus penitenciam infrascriptam, decernentes et mandantes ut eam debeant inviolabiliter observare: videlicet quod saltem semel in anno veram confessionem suorum faciant pecatorum. Item quod intersint predicationibus que fient in dicta terra Plumacii. Item quod hinc ad festum Paschatis resurectionis Domini proxime venture dent et solvant officio inquisitionis, scilicet dicta domina Francisca  treginta libras bononinorum et dicta domina Marchesana viginti libras in peccunia numerata sub pena dupli; et nichilominus in predictis omnibus et singulis mutandi, addendi et minuendi et cetera ut supra.\nLata, lecta et pronunciata fuit dicta sententia per dictum  inquisitorem pro tribunali sedentem Bononie in domo officii inquisitionis, presentibus dictis dominabus ad sententiam audiendam et presentibus domino Fredericho quondam domini Guillielmi de Sala, fideiupsore dictarum dominarum, Nascimbene Adelardi, Beninchasa Martini et Iacobucio de Zapolino testibus vochatis.\nSub annis Domini millesimo trecentesimo sexto, indictione quarta, die decimo octavo mensis ianuarii.\n</f0a97d87-eefc-4cc7-a919-8a1377b96a09>\n<0bbd5674-a1a4-4eff-b169-0dc557a4a048>\n\nIn  Christi nomine amen. Anno eiusdem millesimo trecentesimo sexto, indictione quarta, die decimo nono ianuarii. Nos frater Nicholaus Tascherius Bononiensis inquisitor predictus notum facimus universis Christi fidelibus quod cum Guidoctus, Boninsegna et Iohannes fratres, filii quondam Petri ferrarii de Montebellio, Bononiensis diocesis, fuissent inquisitionis officio diffamati, quod predicti fratres fuerunt in millesimo trecentesimo quarto, indictione secunda, ante tempus messium in domo Corbelli Clerici de Montebellio, in qua domo erant Rolandinus de Ollis de Mutina et Petrus Dal Pra; et idem Rolandinus dictis Guidocto, Boninsegnaet Iohanne  et aliis pluribus predicavit. Set cum dicti fratres ignorarent qui essent dicti Rolandinus et Petrus et dolose ad dictam domum conducti fuerunt, dum eis diceretur predictos Rolandinum et Petrum bonos homines fore et amicos Dei, nec in aliquo alio reperiatur predictos aliquid conmisisse, ipsis fratribus  conparentibus coram nobis, asserentibus plenarie veritatem, prout in actis inquisitionis officii manifeste apparet, prefatos Guidoctum,  Boninsegnam et Iohannem fratres in nostra presentia constitutos, secundum formam sancte Romane Ecclesie auctoritate qua fungimur absolvimus ab omni vinculo excomunicationis quam incurrissent occasione predicta et ab omnibus aliis penis quas incurrissent vel incurrere potuissent occasione iam dicta vel alia qualibet, per quam diceretur vel dici posset ipsos vel aliquem eorum contra officium inquisitionis aliquid conmisissent usque ad hodiernam diem et sic in hiis scriptis pro tribunali sedentes pronunctiamus et diffinitive sententiamus.\nActum Bononie in domo officii inquisitionis, presentibus fratre Iohanne de Calcina ordinis predicatorum, Nascimbene Adelardi, Beninchasa Martini, Iacobucio de Zapolino et aliis pluribus testibus vochatis.\n</0bbd5674-a1a4-4eff-b169-0dc557a4a048>\n<222f08a6-ab27-4f32-98fb-4ce9144afa11>\n\nIn Christi nomine amen. Anno eiusdem millesimo trecentesimo sexto, indictione quarta, die vigesimo mensis ianuarii. Nos frater Nicholaus Tascherius Bononiensis ordinis predicatorum inquisitor predictus notum facimus universis Christi fidelibus quod cum Damianus quondam Benvenuti de Blanchis de Sancta Ellena, Bononiensis diocesis, per fratrem Guidonem Parmensem inquisitorem olim heretice pravitatis, nostrum predecessorem, fuerit condempnatus ex eo quod fuit amicus, fautor, credens et receptator hereticorum, illorum silicet qui vulgariter apostoli nominantur, quorum secta est per sanctam Romanam Ecclesiam reprobata, receptando ipse Damianus in domo propria dictos falsos apostolos, ipsorumque documenta pluries audiendo, quod fuit contra mandata sancte Romane Ecclesie ac eciam nostra et in periculum animarum, ut hec et alia in sententia per dictum fratrem Guidonem lata contra Damianum predictum, scripta manu fratris  Francischini Iohannis Bentivegne notarii, ordinis predicatorum, plenius continentur. Unde cum ipse Damianus culpas suas et excessus manifeste confessus fuerit et humiliter recognoverit, paratus omnem penitenciam quam sibi velemus imponere in paciencia sustinere et a nobis absolutionis beneficium et gratiam humiliter postulavit; postquam idem Damianus iuravit sancte Romane Ecclesie et nostris ac officii inquisitionis obedire mandatis et prestitit ydoneam cautionem, promittens quod in predictis culpis et excessibus aut consimilibus nunquam offendet nec conmittet; ipsius Damiani saluti et consolationi cupientes misericorditer providere, predictum Damianum in nostra presencia constitutum, secundum formam sancte Romane Ecclesie absolvimus ab omni vinculo excomunicationis quam incurrisset occasione dictorum excessuum et culparum, restituentes eundem, quantum ad hoc, ecclesiasticis sacramentis. Item dictum Damianum et fideiussores eius per nos ac successores nostros absolvimus a cautione et condempnatione facta de eo et ab omni alia pena que in dicta sententia continetur, ita quod de cetero propter culpas conmissas et excessus predictos per eum conmissos usque ad hodiernam diem non possit in aliquo molestari, inquietari vel aliquatenus agravari; cautione tamen facta per eum et fideiussores suos pro culpis et excessibus suis in futurum per ipsum conmittendis, quod absit, in sua firmitate et robore permanente.\nActum Bononie in capitulo maiori fratrum predicatorum, presentibus fratribus Ubertino de Placencia, Benvenuto  caitholario, conversis ordinis predicatorum, Nascimbene Adelardi et Iacobucio de Zapolino testibus vochatis.\n</222f08a6-ab27-4f32-98fb-4ce9144afa11>\n<84a1e171-d83f-40c2-9134-da141027b799>\n\nIn  Christi nomine amen. Anno eiusdem millesimo trecentesimo sexto, indictione quarta, die vigesimo primo ianuarii. Nos frater Nicholaus Tascherius inquisitor predictus notum facimus universis Christi fidelibus quod cum Gualandus, filius Gerardini Maraschi de Monte Bellio, Bononiensis diocesis, per nos fuerit condempnatus  ex eo quod fuit amicus, familiaris et receptator hereticorum, illorum scilicet qui vulgariter apostoli nominantur, quorum secta est per sanctam Romanam Ecclesiam reprobata; de qua sua condempnatione solvit tres libras bononinorum, residuum vero remisimus eidem propter paupertatem ipsius. Unde cum idem Gualandus culpas suas et excessus manifeste confessus fuerit et humiliter recognoverit, paratus omnem penitenciam quam sibi velemus imponere in paciencia substinere, a nobis  absolutionis beneficium et gratiam humiliter postulavit; postquam ipse Gualandus iuravit sancte Romane Ecclesie et nostris ac officii inquisitionis obedire mandatis, promittens quod in predictis culpis et excessibus aut consimilibus nunquam offendet nec conmittet; ipsius Gualandi saluti et consolationi cupientes misericorditer providere, predictum Gualandum in nostra presencia constitutum, secundum formam sancte Romane Ecclesie absolvimus ab omni vinculo excomunicationis quam incurrisset occasione dictorum excessuum et culparum, restituentes eum, quantum ad hoc, ecclesiasticis saciamentis. Item dictum Gualandum et eius bona absolvimus a dicta condempnatione de eo facta et ab omnibus et singulis penis quas incurrere potuisset usque ad hodiernam diem et que conmisisset contra inquisitionis officium, ita quod de cetero propter culpas et excessus conmissos per eum contra dictum officium inquisitionis non possit in aliquo molestari, inquietari vel aliquatenus agravari.\nActum Bononie in capitulo maiori fratrum predicatorum, presentibus dompno Benedicto, canonico plebis Sancte Marie de Monte Bellio, domno Vegoso, canonico dicte plebis et rectore ecclesie Sancti Ambrosii de Bononia, fratre Iohanne de Calcina ordinis predicatorum, Beninchasa Martini et Nascimbene Adelardi testibus vochatis.\n</84a1e171-d83f-40c2-9134-da141027b799>\n<decac3c7-5720-45ea-9928-562c6d2ef9b7>\n\nEodem die, loco et testibus suprascriptis.\nIn Christi nomine amen. Nos frater Nicholaus Tascherius Bononiensis ordinis predicatorum inquisitor predictus notum facimus universis Christi fidelibus quod cum Vitale, filius quondam Controli de Lamane de Plumatio, Bononiensis diocesis, per fratrem Guidonem Parmensem olim inquisitorem, predecessorem nostrum, fuerit condempnatus ex eo videlicet quod fuisset amicus, fautor et receptator hereticorum, illorum scilicet qui vulgariter apostoli nominantur, quorum secta est per sanctam Romanam Ecclesiam reprobata, prout in sententia per dictum fratrem Guidonem lata, scripta manu Guidonis Boncalenti notarii, plenius  continetur. Unde cum ipse Vitale culpas suas et excessus suos manifeste confessus est et humiliter recognovit, paratus omnem penitenciam quam sibi velemus imponere in pacientia substinere, a nobis absolutionis beneficium et gratiam postulavit; postquam idem Vitale iuravit sancte Romane Ecclesie et nostris obedire mandatis et prestitit ydoneam cautionem, promittens quod in dictis culpis et excessibus aut consimilibus nunquam offendet nec conmittet; ipsius Vitalis saluti et consolationi cupientes misericorditer providere, dictum Vitalem in nostra presencia constitutum, secundum formam sancte Romane Ecclesie absolvimus ab omni vinculo excomunicationis quam incurrisset occasione dictorum excessuum et culparum, restituentes ipsum, quantum ad hoc, ecclesiasticis sacramentis. Item Vitalem predictum et eius fideiussores per nos ac sucessores nostros absolvimus a cautione et condempnatione facta de eo et eciam ab omni alia pena que in dicta sententia continetur et ab omnibus et singulis penis que incurrere potuisset vel posset  usque ad hodiernam diem, ita quod de cetero non possit dictis de causis vel aliqua earundem in aliquo molestari, inquietari vel aliquatenus agravari.\n</decac3c7-5720-45ea-9928-562c6d2ef9b7>\n<eba9cfbc-7595-4080-93f3-c80ce99a7dcd>\n\nIn Christi nomine amen. Nos frater Nicholaus inquisitor predictus, cum dilligens inquisitio facta esset per fratrem Guidonem Parmensem ordinis predicatorum olim inquisitorem, predecessorem nostrum, contra omnes hereticos et cetera, invenimus Corbellum, filium quondam Clerici de Montebellio, Bononiensis diocesis, tam per suam confessionem in iuditio factam coram dicto fratre Guidone  quam per aliorum attestationes legittimas fuisse et extitisse fautorem et receptatorem hereticorum et a veritate catholice fidey deviasse audiendo predicationes et documenta dictorum falsorum apostolorum et eos in domo propria receptando, in preiudicium et detrimentum catholice fidey et Ecclesie sancte Romane et in periculum animarum. Nam idem Corbellus diekallendarum mensis maii millesimi trecentesimi tercii indictionis prime, in domo sua, posita in terra seu curia Montisbellii, receptavit scienter Rolandinum de Ollis de Mutina  et Petrum Dal Pra, hereticos condempnatos, et etiam Albertinum de Ollis, dando eis cenam et hospicium; qui Rolandinus de novitatibus Dolcini de Novaria predicavit ibidem. Item in eodem millesimo de mense aprilis dictus Corbellus in dieta domo sua receptavit scienter Petrum Dal Pra supradictum dando sibi cenam et hospicium una nocte ; qui Petrus in dieta domo similiter predicavit, et predicta omnia fuerunt presentibus dicto Corbello et familia sua et aliis personis; et multa alia enormia et nepharia sicut in actis ipsius inquisitionis apparet. Unde ipsa inquisitione apperta et dictis testium publicatis, cum citari fecerimus dictum Corbellum legittime et perhentorie ut coram nobis legittime conpareret, facturus et recepturus in predicta inquisitione quod ordo postulat rationis et maxime recepturus copiam inquisitionis predicte et eidem Corbello terminum ad suam deffensionem et excusationem faciendam de predictis duxerimus statuendum; qui Corbellus dicto termino renunctiavit in totum asserens se nullam excusationem vel deffensionem posse seu velle facere de predictis. Visis actis inquisitionis predicte et eis dilligenter examinatis, habitoque super predictis consilio sapientum doctorum, scilicet in iure canonico et civili  de consciencia et consensu venerabilis patris domini Uberti, Dei gratia Bononiensis episcopi, dictum Corbellum prius legittime citatum ad sententiam audiendam et in nostra presencia constitutum, Christi nomine invochato, auctoritate qua fungimur pro tribunali sedentes, in hiis scriptis sententiamus et diffinitive pronunctiamus contra ipsum Corbellum, Beatrisiam eius uxorem, Clerighinum eius filium, et Aldrovandinum fratrem ipsius Corbelli, conplices cum dicto Corbello dictorum excessuum, predictum Corbellum fuisse et extitisse fautorem et receptatorem hereticorum et infectum crimine heretice pravitatis et ipso iure excomunicatum et predictos omnes fuisse conplices predictorum et incurrisse omnes penas canonicas et legittimas contra huiusmodi  institutas. Propterea in testimonium et corectionem dicti Corbelli et aliorum predictorum et dictorum excessuum, rigorem tamen iusticie misericordia temperantes, predictis omnibus imponimus penitenciam infrascriptam, decernentes et mandantes ut eam debeant inviolabiliter observare: videlicet quod semel saltem in anno suorum veram confessionem faciant pecatorum. Item quod intersint predicationibus et divinis officiis in dicta terra Montis Bellii. Item quod dictus Corbellus det et solvat officio inquisitionis quinque libras imperialium bononinorum in pecunia numerata, scilicet medietatem hinc ad quindecim dies proximos et aliam medietatem hinc ad festum Paschatis resurectionis, salvo et reservato dicto Corbello quod possit habere regressuum contra alios supradictos pro rata, scilicet contra quenlibet predictorum. Et nichilominus in predictis omnibus et singulis mutandi, addendi et cetera ut supra.\nLata, lecta et pronunciata fuit dicta sententia per dictum inquisitorem pro tribunali sedentem Bononie in domo officii inquisitionis, presentibus fratre Grimaldo de Grimaldis ordinis predicatorum, dompno Guidone, rectore hospitalis Sancte Marie de Charitate, Beninchasa Martini, Nascimbene Adelardi et Iacobucio de Zapolino.\nSub annis Domini millesimo trecentesimo sexto, indictione quarta, die vigesimo secundo ianuarii.\n</eba9cfbc-7595-4080-93f3-c80ce99a7dcd>\n<3b6be4fb-a7db-48b6-a02b-aadecca5c0ed>\n\nIn Christi nomine amen. Nos frater Nicholaus Tascherius Bononiensis ordinis predicatorum, inquisitor heretice pravitatis in provincia Lombardie per sedem apostolicam deputati, cum inquisitionem fecerimus generalem contra omnes vivos et defunctos qui pecarent vel eciam pecavissent in crimine heresis vel circa ipsum crimen et contra omnes credentes, fautores, defensores et receptatores hereticorum vel infamatos de heresi aut male loquentes de fide catholica, invenimus Martinum, filium quondam Iohannis Valentini de Sancto Iohanne Impersiceto, Bononiensis diocesis, tam per suas confessionem quam per aliorum attestationes  legittimas factas in iuditio coram nobis, fuisse et extitisse amicum, fautorem et receptatorem hereticorum et a veritate catholica deviasse, audiendo verba et documenta hereticorum et eos scienter in domo propria receptando in preiudicium et detrimentum catholice fidey et Ecclesie sancte Romane et in periculum animarum. Nam idem Martinus cognovit et noticiam habuit Zacharie de Sancta Agata, heretici condempnati, ipsumque Zachariam pluribus vicibus in domo propria receptavit cum aliis de numero illorum qui vulgariter apostoli nominantur, ipso Martino sciente dictum Zachariam et alios esse de secta dictorum pseudo apostolorum, dando eis comedere et bibere pluries, et audiendo a dicto Zacharia dicente quod timebat de inquisitore et fratribus et fuerat cruce signatus per reverendum virum fratrem Guidonem Vicentinum olim inquisitorem hereticorum, et ibat asconsus inquisitoris timore; et post hec omnia predictum Zachariam, ut dictum est, pluribus vicibus receptavit, audiendo etiam a dicto Zacharia quod illi de secta sua in brevi essent in magno statu et nominabat Dolcinum de Novaria et quod ipse Dolcinus erat homo sanctus et bonus et quod decem reges debebant esse, et multa alia nepharia et enormia. Unde ipsa inquisitione apperta et dictis testium publicatis, cum citari fecerimus dictum Martinum legittime et perhentorie ut coram nobis legittime conpareret, facturus et recepturus in predicta inquisitione quod ordo postulat rationis et maxime recepturus copiam inquisitionis predicte, et eidem Martino terminum duxerimus statuendum ut diceret, allegaret, proponeret et probaret quicquid ad excusationem suam et deffensionem spectare credebat, nec appareat ipsum Martinum vel aliquem alium pro eo excusationem aliquam seu deffensionem fecisse nec contra inquisitionem predictam aliquid legittime ostendisse; visis actis inquisitionis predicte et eis dilligenter examinatis, habitoque super predictis consilio sapientum doctorum in iure canonico et civili  et etiam deliberatione plenaria per nos ipsos, de consciencia et consensu domini Iacobi de Actis vicarii venerabilis patris domini Uberti, Dei gratia Bononiensis episcopi, dictum Martinum prius legittime citatum ad sententiam audiendam et in nostra presencia constitutum, Christi nomine invochato, auctoritate qua fungimur pro tribunali sedentes, in hiis scriptis sententiamus et diffinitive pronunctiamus dictum Martinum fuisse et extitisse amicum, fauctorem et receptatorem hereticorum et infectum crimine heretice pravitatis ac periurum in dictis et confessionibus suis factis in iuditio coram nobis et ipso iure excomunicatum et incurrisse omnes penas canonicas et legittimas contra huiusmodi institutas. Propterea in testimonium et correctionem dicti Martini et excessuum predictorum, rigorem tamen iusticie misericordia temperantes, eidem Martino penitenti, ut dixit, imponimus penitenciam infrascriptam, decernentes et mandantes ut eam debeat inviolabiliter observare: videlicet quod saltem semel in anno suorum veram confessionem faciat pecatorum. Item ieiunet semel in edomada hinc ad duos annos. Item quod vadat et intersit predicationibus et divinis officiis in dicta terra Sancti Iohannis Impersiceto. Item condempnamus dictum Martinum in decem libris bononinorum in pecunia numerata, solvendis medietatem scilicet hinc ad quindecim dies proximos et aliam medietatem usque ad kallendas augusti proxime secuturas. Et nichilominus in predictis omnibus et singulis mutandi, addendi et minuendi semel et pluries, prout de iure fieri poterit et nobis visum fuerit expedire, reservamus nobis ac sucessoribus nostris liberam et plenariam arbitrii facultatem.\nLata, lecta et pronunciata fuit dicta sententia per dictum inquisitorem pro tribunali sedentem Bononie in domo officii inquisitionis, presentibus fratre Bartholino Bononiensi, Petro quondam Tezani, Petro quondam Gaiulfi, familiaribus domini archipresbiteri de Galluciis, Nascimbene Adelardi et Benincasa Martini testibus vochatis.\nSub annis Domini millesimo trecentesimo sexto, indictione quarta, die vigesimo octavo mensis aprilis.\n</3b6be4fb-a7db-48b6-a02b-aadecca5c0ed>\n<14ccbbfe-9603-4759-b9f2-fa61db9f2c07>\n\nIn Christi nomine amen. Anno eiusdem millesimo trecentesimo sexto, indictione quarta, die vigesimo secundo mensis aprilis.\nNos frater Nicolaus Tascherius Bononiensis inquisitor predictus notum facimus universis Christi fidelibus quod cum Richeldina, filia quondam Lanfranchini Scortighini de Plumatio, Bononiensis diocesis, per nos fuerit condempnata ex eo videlicet quod fuerit amica, fautrix, receptatrix et devota hereticorum, illorum scilicet qui vulgariter apostoli nominantur, quorum secta est per sanctam Romanam Ecclesiam reprobata, prout in sententia per nos contra dictam Richeldinam lata, scripta manu Alberti Carbonis notarii nostri, plenius continetur. Unde cum ipsa Richeldina culpas suas et excessus manifeste confessa fuisset et humiliter recognoverit in iuditio coram nobis, parata omnem penitenciam quam sibi velemus imponere in paciencia substinere et a nobis Guido, filius dicte Richeldine et pro ipsa Richeldina absolutionis beneficium et gratiam humiliter postulavit; postquam ipsa Richeldina iuravit coram nobis sancte Romane Ecclesie et nostris obedire mandatis et prestitit ydoneam cautionem, promittens quod in predictis culpis et excessibus aut consimilibus nunquam offendet nec conmittet; ipsius Richeldine saluti et consolationi cupientes misericorditer providere, dictam Richeldinam licet absentem, presente tamen et nobis instante pro ea Guidone predicto, eiusdem Richeldine filio, secundum formam sancte Romane Ecclesie absolvimus ab omni vinculo excomunicationis quam incurrisset vel incurrere potuisset occasione dictorum excessuum et culparum, restituentes ipsam, quantum ad hoc, ecclesiasticis saciamentis; absolventes ipsam Richeldinam et eius fideiupsorem ab omni alia pena quam incurrisset vel incurrere potuisset propter culpas conmissas et excessus predictos usque ad hodiernam diem, ita quod de cetero propter ipsas culpas et excessus non possit nec debeat in persona vel rebus in aliquo molestari, inquietari vel aliquatenus agravari.\nActum Bononie in capitulo minori fratrum predicatorum, presente dicto Guidone ad hanc sententiam absolutoriam audiendam et presentibus fratribus Andrea de burgo Peradelli, Iohanne de Calcina ordinis predicatorum et Iacobucio quondam Benvenuti de Zapolino testibus vochatis et rogatis.\n\n </14ccbbfe-9603-4759-b9f2-fa61db9f2c07>\n<196488c0-5ad0-4d58-b8ea-2192eae5ea88>\n\nIn Christi nomine amen. Nos frater Nicholaus Tascherius inquisitor predictus, cum inquisitionem fecerimus generalem ut supra, invenimus Iohannem Zonis de Polis de Sancto Iohanne lmpersiceto, Bononiensis diocesis, tam per suam confessionem quam per aliorum attestationes legittimas factas in iuditio coram nobis fuisse et extitisse amicum, fautorem et receptatorem hereticorum et a veritate catholica deviasse audiendo verba et documenta eorum in preiudicium et detrimentum catholice fidey et Ecclesie sancte Romane et in periculum animarum. Nam idem Iohannes, modo sunt tres anni vel circa, receptavit scienter duabus vicibus Zachariam de Sancta Agata, hereticum condempnatum, dando sibi comedere, bibere et hospicium et audivit dici dictus Iohannes a Zacharia predicto quod ibat ipse Zacharias asconsus timore inquisitoris, et alia verba de Fredericho imperatore et de certis novitatibus futuris et multa alia enormia et nepharia, sicud in actis ipsius inquisitionis apparet. Unde ipsa inquisitione apperta et dictis testium publicatis, cum citari fecerimus dictum Iohannem legittime et perhentorie, ut coram nobis legittime conpareret, facturus et recepturus in predicta inquisitione quod ordo postulat rationis et maxime recepturus copiam inquisitionis predicte, et eidem Iohanni terminum duxerimus statuendum ut diceret, allegaret, proponeret et probaret quicquid ad excusationem et deffensionem suam spectare credebat; qui Iohannes omni termino renunctiavit in totum, asserens se nullam velle nec posse excusationem facere de predictis; visis actis inquisitionis predicte et eis dilligenter examinatis, habitoque super predictis consilio sapientum doctorum in iure canonico et civili, et etiam deliberatione plenaria per nos ipsos, de consciencia et consensu domini Iacobi de Actis vicarii venerabilis patris domini Uberti, Dei gratia Bononiensis episcopi, dictum Iohannem prius legittime citatum ad sententiam audiendam et in nostra presencia  constitutum, Christi nomine invochato, auctoritate qua fungimur pro tribunali sedentes, in hiis scriptis sententiamus et diffinitive pronunctiamus dictum Iohannem fuisse et extitisse amicum, fautorem et receptatorem hereticorum et infectum crimine heretice pravitatis et periurum in dictis et confessionibus suis factis in iuditio coram nobis et ipso iure excomunicatum et incurrisse omnes penas canonicas et legittimas contra huiusmodi institutas. Propterea in testimonium et correctionem dicti Iohannis et suorum excessuum predictorum, rigorem tamen iusticie misericordia temperantes, ipsi Iohanni penitenti, ut dixit, imponimus penitenciam infrascriptam, decernentes et mandantes ut eam debeat inviolabiliter observare: videlicet quod saltem semel in anno suorum veram confessionem faciat peccatorum. Item quod ieiunet semel in edomada hinc ad duos annos. Item quod intersit predicationibus et divinis officiis. Item quod hinc ad quindecim dies proximos medietatem et aliam medietatem usque ad kallendas augusti proxime venturas det et solvat officio inquisitionis quindecim libras bononinorum in pecunia numerata. Et nichilominus in predictis omnibus et singulis mutandi, addendi et minuendi semel et pluries, quantum de iure fieri poterit et nobis visum fuerit expedire, reservamus nobis liberam et plenariam arbitrii facultatem.\nLata, lecta et publicata fuit dicta sententia per dictum inquisitorem pro tribunali sedentem Bononie in domo officii inquisitionis, presentibus fratre Andrea de burgo Peradelli ordinis predicatorum, Rampego Ieremie, familiari fratrum predicatorum, et Iacobucio Benvenuti de Zapolino testibus vochatis et rogatis.\nSub annis Domini millesimo trecentesimo sexto, indictione quarta, die vigesimo sexto aprilis.\n</196488c0-5ad0-4d58-b8ea-2192eae5ea88>\n<e8180063-5183-4133-9297-a936b28174e4>\n\nIn Christi nomine amen. Nos frater Nicolaus Tascherius inquisitor predictus, cum inquisitionem fecerimus generalem ut supra, invenimus Franciscam et Richeldam sorores, filias quondam Domprevedini de Plumatio, Bononiensis diocesis, tam per suas confessiones quam per aliorum attestationes legittimas factas in iudicio coram nobis, fuisse et extitisse amicas, fautrices et receptatrices hereticorum et a veritate catholica deviasse, audiendo verba et documenta eorum in preiudicium et detrimentum catholice fidey et Ecclesie sancte Romane et in periculum animarum. Nam predicte sorores in millesimo trecentesimo quinto, indictione tercia, de mense maii in domo ipsarum Rolandinum de Ollis de Mutina, hereticum fugitivum et condempnatum, receptarunt scienter cum multis aliis de terra predicta Plumacii; qui Rolandinus presentibus dictis sororibus et aliis omnibus predicavit de Dolcino de Novaria et de destrutione Ecclesie et de aliis novitatibus futuris secundum ritum falsorum pseudo apostolorum. Item post predicta, forte per mensem, dicte sorores Petrum Dal Pra, hereticum condempnatum, una cum aliis de dicta terra scienter in dicta domo earum propria receptarunt, dando eidem Petro prandium atque cenam; et multa alia enormia et nepharia, sicut in actis ipsius inquisitionis apparet. Unde ipsa inquisitione apperta et dictis testium publicatis, cum citari fecerimus predictas sorores legittime et perhentorie, ut coram nobis legittime comparerent, facture et recepture in predicta inquisitione quod ordo postulat rationis et maxime recepture copiam inquisitionis predicte et predictis sororibus terminum duxerimus statuendum ut dicerent, allegarent, proponerent et probarent quicquid ad excusationem et deffensionem earum spectare credebant et ipse omni termino et deffensioni renunctiaverunt in totum, asserentes se nolle nec posse deffensionem aliquam facere de premissis. Visis actis inquisitionis predicte et eis dilligenter examinatis, habitoque super predictis consilio sapientum doctorum in iure canonico et civili, et etiam deliberatione plenaria per nos ipsos, de consciencia et consensu domini Iacobi de Actis viccarii venerabilis patris domini Uberti, Dei gratia Bononiensis episcopi, predictas sorores prius legittime citatas ad sententiam audiendam et in nostra presencia constitutas, Christi nomine invocato, auctoritate qua fungimur pro tribunali sedentes in hiis scriptis sententiamus et diffinitive pronunctiamus dictas Franciscam et Richeldam sorores fuisse et extitisse amicas, fautrices et receptatrices hereticorum et infectas crimine heretice pravitatis et ipso iure excomunicatas et incurrisse omnes penas canonicas et legittimas contra huiusmodi institutas. Propterea in testimonium et corectionem dictarum sororum et suorum excessuum predictorum, rigorem tamen iusticie misericordia temperantes, antedictis sororibus penitentibus, ut dixerunt, imponimus penitenciam infrascriptam, decernentes et mandantes ut eam debeant inviolabiliter observare: videlicet quod saltem in anno semel suorum veram confessionem faciant peccatorum. Item quod semel in edomada ieiunent hinc ad unum annum proxime subsequentem. Item quod vadant ad predicationes et intersint divinis officiis in dicta terra Plumacii vel alibi ubi essent. Item quod dent et solvant officio inquisitionis decem libras bononinorum in pecunia numerata, scilicet medietatem hinc ad quindecim dies proximos et aliam medietatem hinc ad kallendas augusti proxime secuturas; et nichilominus in predictis omnibus et singulis mutandi, addendi et minuendi et cetera ut supra.\nLata, lecta et pronunctiata fuit dicta sententia per dictum inquisitorem pro tribunali sedentem Bononie in domo officii inquisitionis, presentibus fratre Bartholino Bononiensi ordinis predicatorum, Nascimbene Adelardi et Beninchasa Martini testibus vochatis.\nSub annis Domini millesimo trecentesimo sexto, indictione quarta, die vigesimo octavo aprilis.\n</e8180063-5183-4133-9297-a936b28174e4>\n<288979fe-a7fe-4497-a783-dbb6e6a3f1f2>\n\nIn Christi nomine amen. Nos frater Nicolaus Tascherius Bononiensis, inquisitor predictus, cum inquisitionem fecerimus generalem ut supra, invenimus Brunellum Libertini Brune de Sancta Ellena, Bononiensis diocesis, tam per suam confessionem quam per aliorum attestationes legittimas factas in iuditio coram nobis, fuisse et extitisse fautorem et receptatorem hereticorum et a veritate catholica deviasse, in preiudicium et detrimentum catholice fidey et Ecclesie sancte Romane et in periculum animarum. Nam idem Brunellus a quatuor annis citra in domo sua, posita in dicta terra Sancte Ellene, receptavit Zachariam de Sancta Agata, fratrem Hugonem de Sancta Agata et Michaelem de Ferraria, omnes de secta falsorum pseudo apostolorum, dando eis comedere et bibere, sciendo eos esse de secta dictorum apostolorum, et alia nepharia, prout in actis inquisitionis officii continetur. Unde ipsa inquisitione apperta et cetera in omnibus et per omnia ut supra, dictum Brunellum prius legittime citatum ad sententiam audiendam et in nostra presencia constitutum, Christi nomine invocato, auctoritate qua fungimur pro tribunali sedentes, in hiis scriptis sententiamus et diffinitive pronunctiamus dictum Brunellum fuisse et extitisse fautorem et receptatorem hereticorum et ipso iure excomunicatum et incurrisse omnes penas canonicas et legittimas contra huiusmodi institutas. Propterea in testimonium et correctionem dicti Brunelli et suorum excessuum predictorum, rigorem tamen iusticie misericordia temperantes, ipsi Brunello penitenti, ut dixit, imponimus penitenciam infrascriptam, decernentes et mandantes ut eam debeat inviolabiliter observare: videlicet quod saltem semel in anno suorum veram confessionem faciat peccatorum. Item quod ieiunet hinc ad unum annum semel in edomada. Item quod vadat ad predicationes et divinis officiis intersit. Item quod det et solvat officio inquisitionis decem libras bononinorum, scilicet medietatem hinc ad quindecim dies proximos et aliam medietatem hinc ad kallendas augusti proxime secuturas. Et nichilominus in predictis et cetera ut supra.\nLata, lecta et pronunctiata fuit dicta sententia per dictum inquisitorem pro tribunali sedentem Bononie in domo officii inquisitionis, presentibus fratribus Adriano de Sisio, Albertino de Forlivio, ordinis servorum Sancte Marie, fratre Iohanne de Calcina ordinis predicatorum, et Nascimbene Adelardi, nunctio dicti inquisitoris, testibus vochatis.\nSub annis Domini millesimo trecentesimo sexto, indictione quarta, die vigesimo octavo aprilis.\n</288979fe-a7fe-4497-a783-dbb6e6a3f1f2>\n<d4d8b368-5502-43a1-a360-085b817ef936>\n\nIn Christi nomine amen. Nos frater Nicolaus Tascherius Bononiensis, inquisitor predictus, cum inquisitionem fecerimus generalem ut supra, invenimus Iohannem quondam Petri Ballugani de Plumatio et Bartholinum eius fratrem tam per eorum confessiones quam per aliorum attestaciones legittimas factas in iuditio coram nobis fuisse et extitisse fautores et receptatores hereticorum et a veritate catholica deviasse, audiendo verba et documenta eorum in preiudicium et detrimentum catholice fidey et Ecclesie sancte Romane et in periculum animarum. Nam dicti fratres in millesimo trecentesimo quarto indictione secunda interfuerunt predicationi facte in domo ipsorum in dicta terra Plumacii per Rolandinum de Ollis de Mutina, presentibus multis aliis personis et dicto Bartholino; licet dictus Iohannes in sua confessione asserat venisse iam facta dicta predicatione. Item post predicta dicti fratres in predicta eorum domo receptaverunt Petrum Dal Pra, hereticum fugitivum et modo dampnatum pro crimine heresis, audiendo documenta ipsius, scilicet de Dolcino et de aliis novitatibus futuris et de destrutione Ecclesie Romane. Item dictus Bartholinus fuit in domo presbiterissarum de Plumacio et ibi audivit Rolandinum de Ollis de Mutina predicantem de dictis novitatibus et de aliis, presentibus multis personis. Item alia vice dictus Bartholinus interfuit predicationi facte per Rolandinum predictum in domo Richeldine Scortighini de Plumacio ; et multa alia enormia et nepharia, sicud in actis ipsius inquisitionis apparet. Unde ipsa inquisitione apperta et cetera ut supra, predictos Iohannem et Bartholinum prius legittime citatos ad sententiam audiendam et in nostra presencia constitutos, Christi nomine invocato, auctoritate qua fungimur pro tribunali sedentes, in hiis scriptis sententiamus et diffinitive pronunctiamus predictos fratres fuisse et extitisse fautores et receptatores hereticorum et infectos crimine heretice pravitatis et periuros in dictis et confessionibus suis et ipso iure excomunicatos et incurrisse omnes penas canonicas et  legittimas contra huiusmodi institutas. Propterea in testimonium et correctionem dictorum fratrum et suorum excessuum predictorum, rigorem tamen iusticie misericordia temperantes, dictis fratribus penitentibus, ut asseruerunt, imponimus penitenciam infrascriptam, decernentes et mandantes ut eam debeant inviolabiliter observare: videlicet quod saltem semel in anno suorum veram confessionem faciant peccatorum. Item quod ieiunent hinc ad unum annum semel in edomada. Item quod vadant ad predicationes et intersint divinis officiis in dicta terra Plumacii vel alibi ubi essent. Item quod dent et solvant officio  inquisitionis decem libras bononinorum in pecunia numerata, scilicet medieiatem hinc ad quindecim dies proximos et aliam medietatem hinc ad kallendas augusti proxime secuturafc. Et nichilominus in predictis omnibus et singulis addendi, mutandi et minuendi semel et pluries et cetera.\nLata, lecta et pronunctiata fuit dicta sententia per dictum inquisitorem pro tribunali sedentem Bononie in domo officii inquisitionis, presentibus fratre Marino de Medicina ordinis predicatorum, Nascimbene Adelardi, Beninchasa Martini et Iacobucio Benvenuti de Zapolino testibus vochatis.\nSub annis Domini millesimo trecentesimo sexto, indictione quarta, die vigesimo nono aprilis.\n</d4d8b368-5502-43a1-a360-085b817ef936>\n<99045d3f-70ed-45ad-a221-8e64c027077d>\n\nEodem die, loco et testibus.\nIn Christi nomine amen. Nos frater Nicolaus Tascherius Bononiensis, inquisitor predictus, cum inquisitionem fecerimus generalem et cetera ut supra, invenimus Beatrisiam, filiam Brunelli et uxorem Michaelis de Ostis de Sancta Ellena, et Michaelem predictum tam per ipsorum confessiones quam per aliorum attestationes legittimas factas in iuditio coram nobis fuisse et extitisse, scilicet dicta Beatrisia amica, devota, fautrix et receptatrix hereticorum, et dictus Michael amicus et devotus eorum et predictos virum et uxorem a veritate catholica deviasse, audiendo verba et documenta eorum in preiudicium et detrimentum catholice fidey et Ecclesie sancte Romane et in periculum animarum. Nam dicta Beatrisia cognovit et noticiam habuit Rolandini de Ollis de Mutina, Zacharie de Sancta Agata et aliorum de secta dictorum pseudo apostolorum, et interfuit in domo Bone de Ostis de Sancta Ellena et audivit dictum Rolandinum predicantem secundum ritum dictorum apostolorum, presentibus eciam multis aliis personis. Item receptavit dicta Beatrisia in domo sua, posita in dicta terra Sancte Ellene, Zachariam de Sancta Agata pluribus vicibus, dando ei comedere et bibere, sciendo quod erat de secta dictorum apostolorum et audiendo ipsa Beatrisia a dicto Zacharia dicente: \"Papa non potest nos excomunicare nec valet excomunicatio ipsius\". Et dictus Michael cognovit et noticiam habuit dictorum Rolandini, Zacharie, Petri Dal Prao et aliorum multorum de secta dictorum apostolorum; qui omnes a dicta sua uxore in domo ipsius receptabantur, nec contradicebat hoc dicte sue uxori. Item interfuit ipse Michael a millesimo trecentesimo tercio anno citra in domo Bone et Iohannis de Ostis et ibi audivit Rolandinum de Ollis de Mutina predicantem secundum ritum dictorum apostolorum; et multa alia nepharia et enormia, sicud in actis ipsius inquisitionis apparet. Unde ipsa inquisitione apperta et cetera ut supra, predictos Beatrisiam et Michaelem prius legittime citatos ad sententiam audiendam et in nostra presencia constitutos, Christi nomine invocato, auctoritate qua fungimur pro tribunali sedentes, in hiis scriptis sententiamus et diffinitive pronunctiamus dictam Beatrisiam fuisse et extitisse amicam, devotam, fautricem et receptatricem hereticorum et dictum Michaelem fuisse et extitisse amicum et devotum eorundem hereticorum et infectos crimine heretice pravitatis et ipso iure excomunicatos fore et incurrisse omnes penas canonicas et legittimas contra huiusmodi institutas. Propterea in testimonium et correctionem ipsorum, rigorem tamen iusticie misericordia temperantes, eisdem penitentibus, ut dixerunt, imponimus penitenciam infrascriptam, decernentes et mandantes ut eam debeant inviolabiliter observare: videlicet quod saltem semel in anno suorum veram confessionem faciant peccatorum. Item quod ieiunent hinc ad unum annum proximum semel in edomada. Item quod vadant ad predicationes et divinis officiis intersint. Item quod dent et solvant officio inquisitionis decem libras bononinorum in pecunia numerata scilicet medietatem hinc ad quindecim dies proximos et aliam medietatem hinc ad kallendas augusti proxime secuturas. Et nichilominus in predictis omnibus et singulis addendi, minuendi et cetera.\n</99045d3f-70ed-45ad-a221-8e64c027077d>\n<ad9ba011-4490-4d5a-8953-5eb093ce5b0a>\n\nIn Christi nomine amen. Anno eiusdem millesimo trecentesimo sexto, indictione quarta, die vigesimo nono aprilis.\nNos frater Nicolaus Tascherius Bononiensis ordinis predicatorum, inquisitor predictus, notum facimus universis Christi fidelibus quod cum domina Francisca, uxor Francisci domini Petri Zacharie de Plumatio, Bononiensis diocesis, per nos fuerit condempnata, ex eo videlicet quod fuit amica, fautrix et receptatrix hereticorum, illorum scilicet qui vulgariter apostoli nominantur, quorum secta est per sanctam Romanam Ecclesiam reprobata, prout in sententia per nos contra eandem lata, scripta manu Alberti Carbonis notarii nostri, plenius continetur. Unde cum ipsa domina Francisca culpas suas et excessus manifeste confessa fuisset et humiliter recognoverit  in iuditio coram nobis, parata omnem penitenciam, quam sibi velemus imponere, in paciencia substinere et a nobis Franciscus eius maritus predictus tam pro ipsa domina Francisca quam pro heredibus et bonis omnibus quondam dicti domini Petri Zacharie, patris ipsius Francisci, absolutionis beneficium et gratiam humiliter postulavit; postquam dicta domina Francisca iuravit coram nobis sancte Romane Ecclesie et nostris obedire mandatis et prestitit ydoneam cautionem, promittens quod in predictis culpis et excessibus aut consimilibus nunquam offendet nec conmittet; ipsius domine Francisce et heredum ac bonorum olim dicti domini Petri saluti et consolationi cupientes misericorditer providere, dictam dominam Franciscam, licet absentem, presente tamen dicto Francisco eius marito et nobis instante, secundum formam sancte Romane Ecclesie absolvimus ab omni vinculo excomunicationis quam incurrisset vel incurrere potuisset occasione dictorum excessuum et culparum, restituentes ipsam, quantum ad hoc ecclesiasticis sacramentis, absolventes etiam per nos ac sucessores nostros dictam dominam Franciscam et heredes ac bona olim dicti domini Petri Zacharie et ipsum dominum Petrum et memoriam eiusdem domini Petri tam a cautione facta per dictam dominam Franciscam quam ab omni alia pena quam incurrissent ipsa domina Francisca et dominus Petrus Zacharie et heredes ac bona eiusdem vel incurrere possent vel potuissent, occasionibus predictis vel aliis, quibuscunque que dici possent vel quomodolibet cogitari, usque ad hodiernam diem; restituentes predictos omnes in integrum secundum quod melius possumus et restitutos presentibus decernentes, cautione tamen per ipsam dominam Franciscam et fideiussores eius pro culpis et excessibus suis in futurum comittendis per eam, quod absit, in sua firmitate et robore permanente.\nActum Bononie in capitulo minori fratrum predicatorum, presentibus fratre Iohanne de Calcina ordinis predicatorum, Nascimbene Adelardi, Beninchasa Martini et Iacobucio Benvenuti de Zapolino nunctiis et familiaribus dicti inquisitoris, testibus vochatis et rogatis.\n</ad9ba011-4490-4d5a-8953-5eb093ce5b0a>\n<84e99f59-8c0a-4a9b-a021-73ee417e5445>\n\nIn Christi nomine amen. Nos frater Nicolaus Tascherius Bononiensis, inquisitor predictus, cum inquisitionem fecerimus generalem et cetera ut supra, invenimus Blasium, filium Iohannis de Mongorgio, bononiensis diocesis, tam per suam confessionem factam in iuditio coram venerabile patre domino fratre Guidone Vicentino ordinis predicatorum, tunc inquisitore et nunc  Ferrariensi episcopo, quam eciam per aliorum attestationes legittimas fuisse et extitisse longo tempore amicum, devotum, fautorem et receptatorem hereticorum et a veritate catholica fortiter deviasse, audiendo verba et documenta eorum in preiudicium et detrimentum catholice fidey et Ecclesie sancte Romane et in periculum animarum. Nam idem Blasius  noticiam habuit et cognovit  Dolcinum de Novaria, heresim archam, Petrumbonum  Agugolum de Mutina, Deolaytum de Balugola, Zachariam de Sancta Agata, Nicolaum de Ferraria, Sylvam de Trento, Ansvysiam de Mutina, Charam de Sellis de Mutina et alios multos de secta dictorum falsorum apostolorum; quem Zachariam de Sancta Agata, postquam fuit cruce signatus per dictum venerabilem patrem episcopum Ferrariensem, et ipso fugitivo existente et alios multos de dictis apostolis receptavit scienter, sciens quod predicti erant de secta dictorum apostolorum et excomunicati et quod Ecclesia Romana et inquisitores persequebantur eosdem et quod dictus Zacharias fuerat cruce signatus ; ipsos tamen credebat bonos homines et amicos Dei, credebatque doctrine et documentis eorum, prout in confessione sua predicta plenius continetur; et quam plura alia enormia et nepharia conmisit et fecit, sicud in actis ipsius inquisitionis apparet. Unde ipsa inquisitione apperta et cetera ut supra, dictum Blasium prius legittime et perhentorie citatum ad sententiam audiendam et in nostra presentia constitutum, Christi nomine invocato, auctoritate qua fungimur pro tribunali sedentes, in hiis scriptis sententiamus et diffinitive pronunctiamus dictum Blasium fuisse et extitisse amicum, devotum, fautorem et receptatorem longevo tempore hereticorum et infectum crimine heretice pravitatis et ipso iure excomunicatum et incurrisse omnes penas canonicas et legittimas contra huiusmodi institutas. Propterea in testimonium et correctionem dicti Blasii et suorum excessuum predictorum, rigorem tamen iusticie misericordia temperantes, ipsi Blasio penitenti, ut dixit, imponimus penitenciam infrascriptam, decernentes et mandantes ut eam debeat inviolabiliter observare: videlicet quod saltem semel in anno suorum veram confessionem faciat peccatorum. Item quod hinc ad unum annum proximum ieiunet semel in edomada. Item quod vadat ad predicationes et intersit divinis officiis in dicta terra Mongorgii vel alibi ubi foret. Item quod in sua veste superiori portet continue duas cruces crocei colloris, longitudinis duorum palmorum et amplitudinis quatuor digitorum, unam anterius in pectore et aliam posterius inter scapullas, et vestis cum crucibus non sit eiusdem coloris. Item quod det et solvat officio inquisitionis decem libras bononinorum in pecunia numerata, scilicet medietatem hinc ad quindecim dies proximos et aliam medietatem hinc ad kallendas augusti proxime secuturas. Et nichilominus in predictis omnibus et singulis addendi, mutandi, minuendi et cetera ut supra.\nLata, lecta et pronunctiata fuit dicta sententia per dictum inquisitorem pro tribunali sedentem Bononie in capitulo maiori fratrum predicatorum, presentibus fratre Gualterio de Florentia, doctore in utroque iure canonico et civili, fratre Dondideo Bononiensi, fratre Dominico sacrista, fratre Matheo de Radicibus, omnibus ordinis fratrum predicatorum, Nascimbene Adelardi et Beninchasa Martini testibus vochatis et rogatis.\nSub annis Domini millesimo trecentesimo sexto, indictione quarta, die ultimo mensis aprilis.\n</84e99f59-8c0a-4a9b-a021-73ee417e5445>\n<dfb3e372-3502-4f7c-97a6-bc6876ad9c27>\n\nIn Christi nomine amen. Nos frater Nicolaus Tascherius Bononiensis, inquisitor predictus, cum inquisitionem fecerimus generalem et cetera, invenimus Guidonem, filium quondam Pancere de Paderno villa Montis Marvi, Bononiensis diocesis, tam per suam confessionem quam per aliorum attestationes legittimas factas in iuditio coram predecessoribus nostris fuisse et extitisse longo tempore amicum, devotum, fautorem et receptatorem hereticorum et a veritate catholica fortiter deviasse, audiendo verba et documenta eorum in preiudicium et detrimentum catholice fidey et Ecclesie sancte Romane et in periculum animarum. Nam idem Guido a quinque annis citra cognovit Zachariam de Sancta Agata, hereticum fugitivum et modo dampnatum pro crimine heresis, Bernardinum de Choleclo, fratrem Hugonem de Sancta Agata, Dolcinum de Novaria et alios multos de secta dictorum apostolorum; quos omnes a dicto tempore citra in domo sua pluribus vicibus et diversis temporibus receptavit, sciendo ipsos esse de secta predicta et fugitivos ab officio inquisitionis; et audivit a dicto Zacharia quod recesserat a mandatis dicti inquisitoris. Et pluribus vicibus post predicta ipsum Zachariam et sequaces suos receptavit scienter. Item in millesimo trecentesimo tercio, indictione prima, tota quadragesima receptavit in domo sua Bernardinum de burgo Sancti Felicis, sciendo ipsum esse de secta predicta et fugitivum ab inquisitionis officio supradicto, et audiendo ab eodem de doctrina et credencia et novitatibus futuris secundum ritum dictorum pseudo apostolorum, ad que audienda etiam multe persone veniebant, prout in actis ipsius inquisitionis evidenter apparet; et quamplura alia enormia et nepharia conmisit et fecit, sicud in actis predictis plenius continetur. Unde ipsa inquisitione apperta et cetera ut supra, dictum Guidonem prius legittime et perhentorie citatum ad sententiam audiendam et in nostra presencia constitutum, Christi nomine invocato, auctoritate qua fungimur pro tribunali sedentes, in hiis scriptis sententiamus et diffinitive pronunctiamus dictum Guidonem fuisse et extitisse longo tempore amicum, devotum, fautorem et receptatorem hereticorum et infectum crimine heretice pravitatis et ipso iure excomunicatum et incurrisse omnes penas canonicas et legittimas contra huiusmodi institutas. Propterea in testimonium et correctionem dicti Guidonis et excessuum predictorum, rigorem tamen iusticie misericordia temperantes, ipsi Guidoni penitenti, ut dixit, imponimus penitenciam infrascriptam, decernentes et mandantes ut eam debeat inviolabiliter observare: videlicet quod saltem semel in anno veram suorum confessionem faciat pecatorum. Item quod hinc ad unum annum proximum ieiunet semel in edomada. Item quod vadat ad predicationes et divinis officiis intersit in dicta sua terra vel alibi ubi foret. Item quod in sua veste superiori portet continue duas cruces crocei coloris, longitudinis duorum palmorum et amplitudinis quatuor digitorum, unam anterius in pectore et aliam posterius inter scapulas et vestis cum crucibus non sit eiusdem coloris. Item quod det et solvat officio inquisitionis quindecim libras bononinorum in pecunia numerata, scilicet medietatem hinc ad quindecim dies proximos et aliam medietatem hinc ad kallendas augusti proxime secuturas. Et nichilominus in predictis omnibus et singulis addendi, mutandi, minuendi et cetera ut superius continetur.\nLata, lecta et pronunctiata fuit dicta sententia per dictum inquisitorem pro tribunali sedentem Bononie in capitulo maiori predicatorum, presentibus fratre Gualterio de Florentia doctore in utroque iure canonico et civili, Hodoardo Bononiensi, Bartholomeo de Padua, omnibus ordinis fratrum predicatorum; fratribus Bechadino de Artinisiis, Iacobo de Gisleriis et Nicolao de Pritonibus, omnibus ordinis militie Sancte Marie, et aliis testibus vochatis.\nSub annis Domini millesimo trecentesimo sexto, indictione quarta, die primo mensis maii.\n</dfb3e372-3502-4f7c-97a6-bc6876ad9c27>\n<b9ad5c8b-6ec2-4857-9523-bdacb5481965>\n\nIn nomine Domini amen. Anno eiusdem millesimo trecentesimo sexto, indictione quarta, die tercio mensis maii.\nNos frater Nicolaus Tascherius Bononiensis, inquisitor predictus, notum facimus universis Christi fidelibus quod cum  Salvettus quondam Petrigoli de Sancta Ellena, Bononiensis diocesis, fuerit condempnatus ex eo videlicet quod fuerit amicus, fautor et receptator hereticorum, illorum scilicet qui vulgariter apostoli nominantur, per fratrem Guidonem Parmensem olim inquisitorem, predecessorem nostrum, prout in dicta sententia, scripta manu fratris Francischini Iohannis Bentivegne notarii ordinis predicatorum, plenius continetur. Unde cum ipse Salvettus culpas suas et excessus manifeste confessus fuisset et humiliter recognoverit in iuditio coram nobis, paratus omnem penitenciam quam sibi velemus imponere, in paciencia substinere et a nobis absolutionis beneficium et grat am humiliter postulavit; postquam ipse Salvettus iuravit coram nobis sancte Romane Ecclesie et nostris obedire mandatis et prestitit ydoneam cautionem, promittens quod in predictis culpis et excessibus aut consimilibus nunquam offendet nec conmittet, ipsius Salvetti saluti et consolationi cupientes misericorditer providere, dictum Salvettum in nostra presencia constitutum, secundum formam sancte Romane Ecclesie absolvimus ab omni vinculo excomunicationis quam incurrisset vel incurrere potuisset occasione dictorum excessuum et culparum, restituentes ipsum quantum ad hoc ecclesiasticis sacramentis, absolventes ipsum Salvettum et eius fideiussores ab omni alia pena quam incurrisset vel incurrere potuisset propter culpas conmissas et excessus predictos usque ad hodiernam diem, ita quod de cetero propter ipsas culpas et excessus non possit nec debeat in persona vel rebus in aliquo molestari, inquietari vel aliquatenus agravari.\nActum Bononie in domo officii inquisitionis, presentibus fratre Bartholino Bononiensi ordinis predicatorum, Damiano de Blanchis de Sancta Ellena et Zardino, filio Tisii de Bechadellis, testibus vochatis.\n</b9ad5c8b-6ec2-4857-9523-bdacb5481965>\n<27ce020c-bdab-4d63-9099-501735deccc5>\n\nIn Christi nomine amen. Nos frater Nicolaus Tascherius Bononiensis, inquisitor predictus, cum inquisitionem fecerimus generalem et cetera, invenimus Iulianum et Arardum fratres, filios quondam Petri Iuliani de Sancta Ellena, Bononiensis diocesis, tam per suam confessionem quam per aliorum attestationes legittimas factas in iuditio coram nobis fuisse et extitisse amicos, fautores et receptatores hereticorum et a veritate catholica deviasse, audiendo verba et documenta eorum in preiudicium et detrimentum catholice fidey et Ecclesie sancte Romane et in periculum animarum. Nam dicti fratres a tribus annis et dimidio supra cognoverunt et receptaverunt in domo sua Zachariam de Sancta Agata, Rolandinum de Ollis de Mutina, hereticos fugitivos et dampnatos pro crimine heresis, et etiam alios de secta predictorum, dando eis comedere et bibere, et hoc fuit postquam dictus Zacharias recessit a mandatis inquisitoris et officii inquisitionis, sciendo quod predicti erant fugitivi et recesserant a mandatis predictis; et multa alia enormia et nepharia, sicud in actis ipsius inquisitionis apparet. Unde ipsa inquisitione apperta et cetera ut supra, predictos fratres prius legittime citatos ad sententiam audiendam et in nostra presencia constitutos, Christi nomine invocato, auctoritate qua fungimur pro tribunali sedentes, in hiis scriptis sententiamus et diffinitive pronunctiamus dictos fratres fuisse et extitisse amicos, fautores et receptatores hereticorum et infectos crimine heretice pravitatis et periuros in dictis et confessionibus suis factis in iuditio coram nobis et ipso iure excomunicatos fore et incurrisse omnes penas canonicas et legittimas contra huiusmodi institutas. Propterea in testimonium et correctionem dictorum Iuliani et Arardi et suorum excessuum predictorum, rigorem tamen iusticie misericordia temperantes, ipsis fratribus penitentibus, ut dixerunt, imponimus penitenciam infrascriptam, decernentes et mandantes ut eam debeant inviolabiliter observare: videlicet quod saltem semel in anno veram suorum confessionem faciant peccatorum. Item quod hinc ad unum annum proximum ieiunent semel in edomada. Item quod intersint predicationibus et divinis officiis in dicta terra vel alibi ubi forent. Item quod dent et solvant officio inquisitionis quindecim libras bononinorum in pecunia numerata, scilicet medietatem hinc ad quindecim dies proximos et aliam medietatem hinc ad kallendas augusti proxime secuturas. Et nichilominus in predictis omnibus et singulis et cetera.\nLata, lecta et pronunctiata fuit dicta sententia per dictum inquisitorem pro tribunali sedentem Bononie in capitulo maiori fratrum predicatorum, presentibus fratribus Bartholino Bononiensi et Iohanne de Calcina ordinis predicatorum et aliis testibus vochatis et rogatis.\nSub annis Domini millesimo trecentesimo sexto, indictione quarta, die tercio mensis maii.\n</27ce020c-bdab-4d63-9099-501735deccc5>\n<c99d31c7-046f-427c-9545-3a90787750a0>\n\nIn  nomine Domini amen. Anno eiusdem millesimo trecentesimo sexto, indictione sexta, die nono mensis maii.\nNos frater Nicholaus Tascherius Bononienisis ordinis predicatorum, inquisitor heretice pravitatis in civitate Bononie et provincia Lombardie inferioris, per sedem apostolicam deputati, cum inquisitionem fecerimus generalem contra omnes vivos et defuntos qui peccarent vel etiam peccavissent in crimine heresis vel circa ipsum crimen et contra omnes credentes, fautores, defensores et receptatores hereticorum vel infamatos de heresi aut male loquentes de fide catholica, invenimus Uguitionem Dominici de Lixola villa Moncorgii, Bononiensis diocesis, tam per suam confessionem quam per aliorum atestationes legiptimas factas in iudicio coram nobis fuisse et extitisse amicum, fautorem et receptatorem hereticorum et a veritate chatolica deviasse, audiendo verba et documenta eorum in preiudicium et detrimentum chatolice fidey et Ecclesie sancte Romane et in periculum animarum. Nam idem Uguitio a tribus annis et dimidio supra cognovit Zachariam de Sancta Agatha, condempnatum de crimine heresis, et Rolandinum de Ollis de Mutina, fugitivos et dampnatos de crimine heresis et etiam alios de septa eorum, dando eis comedere et bibere; et hoc fuit postquam dictus Zacharias recessit a mandatis inquisitoris et officii inquisitionis, sciendo quod predicti erant fugitivi et recesserant a mandatis predictis; et multa alia enormia et nefaria, sicud in actis ipsius inquisitionis apparet. Unde ipsa inquisitione aperta et dictis testium publicatis, cum cytari fecerimus eundem legiptime et peremptorie ut coram nobis legiptime conpareret, facturus et recepturus in inquisitione predicta quod ordo postulat rationis et maxime recepturus copiam inquisitionis predicte et eidem Uguitioni terminum duxerimus statuendum ut diceret, allegaret, proponeret et probaret quidquid ad excusationem et defensionem suam spectare credebat; qui Uguitio omni termino sibi dato renunciavit in totum, asserens se nullam posse nec velle facere excusationem de predictis. Vixis actis  inquisitionis predicte et eis diligenter examinatis, habitoque super predictis consilio sapientum doctorum in canonico et civili  et eciam deliberatione plenaria per nos ipsos, de consientia et consensu domini Iacobi de Actis, vicarii venerabilis patris domini Uberti, Dei gratia Bononiensis episcopi, dictum Uguitionem prius legiptime citatum ad sententiam audiendam et in nostra presentia constitutum, Christi nomine invocato, auctoritate qua fungimur pro tribunali sedentes, in hiis scriptis sententiamus et diffinitive pronuntiamus dictum Uguitionem fuisse et extitisse amicum, fautorem et receptatorem hereticorum et infectum crimine heretice pravitatis et periurum in dictis et confessionibus suis factis in iudicio coram nobis et ipsum fore excomunicatum ipso iure et incurrisse omnes penas canonicas et legiptimas contra huiusmodi constitutas. Preterea in testimonium et corectionem dicti Uguitionis et suorum excessuum predictorum, rigorem tamen iusticie misericordia temperantes, ipsi Uguitioni penitenti, ut dixit, inponimus penitenciam infrascriptam, decernentes et mandantes ut eam debeat inviolabiliter observare: videlicet quod saltem semel in anno veram suorum confessionem faciat pecatorum. Item quod hinc ad unum annum ieiunet in ebdomada semel. Item quod intersit predicationibus et divinis officiis in diebus festivis. Item quod det et solvat officio inquisitionis decem libras bononinorum in pecunia numerata hinc ad quindecim dies proximas et nichil in predictis omnibus et singulis addendi et minuendi reservamus nobis plenam arbitrii facultatem.\nActum Bononie in domo officii inquisitionis iuxta caminum, presentibus fratre Bartholo de Bononia ordinis predicatorum, Iacomugio de \u00c7apolino, familiario officii inquisitionis, et Gerardo Guidonis Bontalenti testibus.\n(S.N.) Ego Guido Bontalenti, imperiali autoritate et nunc dicti domini inquisitoris et officii inquisitionis notarius, predicta eius mandato scripsi, legi et publicavi.\n</c99d31c7-046f-427c-9545-3a90787750a0>\n<da661357-89ff-4ba1-b815-cd50be4fcbbe>\n\nIn Christi nomine amen. Nos frater Nicholaus Tascherius ordinis predicatorum et cetera, cum inquisitionem fecerimus generalem et cetera, invenimus Ghixlinam Villani ferrarii de Mongorgi, Bononiensis diocesis, Micheldinam filiam condam Hugonis de Mongorgio, Bononiensis diocesis, et Virdianam, filiam Ghibertini de Mongorgi, Bononiensis diocesis, tam per confessiones eorum quam per aliorum attestaciones legiptimas, factas in iudicio coram nobis, ipsas et quamlibet earum fuisse et extitisse amicas, fautrices et receptatrices hereticorum et a veritate chatolica deviasse, audiendo verba et documenta eorum in preiudicium et detrimentum chatolice fidey et Ecclesie sancte Romane et in periculum animarum. Nam dicte Ghixlina, Micheldina et Virdiana et quelibet earum a tribus annis et dimidio supra scienter receptaverunt Zachariam de Sancta Agatha, hereticum condempnatum, dando sibi comedere et etiam Rolandinum de Ollis de Mutina, fugitivum et damnatum de crimine heresis, et etiam quamplures alios de septa eorum, dando eis comedere et bibere et hospitalitatem quandoque; et hec fuerunt postquam dictus Zacharias recessit a mandatis inquisitoris et officii inquisitionis, sciendo quod predicti erant fugitivi et recesserant a mandatis predictis; et multa alia enormia et nefaria, sicud in actis ipsius inquisitionis apparet. Unde ipsa inquisitione aperta et dictis testium publicatis, cum cytari fecerimus dictas Ghixlinam, Micheldinam et Verdianam et quamlibet earum legiptime et peremtorie ut coram nobis legiptime conparerent, facture et recepture in predicta inquisitione quod ordo postulat rationis et maxime recepture copiam inquisitionis predicte, et eisdem et cuilibet earum terminum duxerimus statuendum ut dicerent, allegarent, proponerent et probarent quidquid ad excusationem et defensionem cuiuslibet earum spectare credebant, quarum quelibet renuntiantes in totum omni termino eis dato, asserentes se nullam velle nec posse facere excusationem de predictis; vixis actis inquisitionis predicte et eis diligenter examinatis, habitoque super predictis consilio sapientum doctorum in iure canonico et civili, et etiam deliberatione plenaria per nos ipsos, de conscientia et consensu domini Iacobi de Actis, vicarii venerabilis patris domini Uberti, Dei gratia Bononiensis episcopi, quamlibet dictarum Ghixline, Michelde et Verdiane prius legiptime citatam ad sententiam audiendam, Christi nomine invocato, autoritate qua fungimur pro tribunali sedentes, in hiis scriptis sententiamus et diffinitive pronunciamus dictas Ghixlinam,  Micheldinam et Verdianam et quamlibet earum fuisse et extitisse amicas, fautrices et receptatrices hereticorum et infectas crimine heretice pravitatis et dictas Ghixlinam et Verdianam esse periuras in dictis et confesionibus earum factis in iudicio coram nobis et ipso iure excomunicatas et  incurisse omnes penas canonicas et legiptimas contra huiusmodi constitutas. Propterea in testimonium et coreptionem dictarum Ghixline, Micheldine et Verdiane et suorum excessuum predictorum, rigorem tamen iusticie misericordia temperantes, ipsis et cuilibet earum penitentibus, ut dixerunt, inponimus penitenciam infrascriptam, decernentes et mandantes ut eam debeant inviolabiliter observare: videlicet quod saltem semel in anno quelibet earum suorum veram confessionem faciat pecatorum, et quod dicta Ghixlina duobus annis semel in ebdomada debeat ieiunare; dicta vero Micheldina et Verdiana et quelibet earum sextam feriam solum per annum ieiunet qualibet ebdomada. Item quod quelibet earum det et solvat officio inquisitionis decem libras bononinorum, videlicet medietatem hinc ad quindecim cies dies proximos et aliam medietatem hinc ad kalendas augusti proxime secuturas. Et nichilominus in predictis omnibus et singulis mutandi, addendi et minuendi semel et pluries et quantum de iure fieri poterit et nobis visum fuerit expedire, reservamus nobis liberam et plenariam arbitrii facultatem.\nLata et pronuntiata fuit dicta sententia eodem die, loco et testibus.\n(S.N.) Ego Guido Bontalenti, imperiali autoritate et nurc dicti domini inquisitoris et officii inquisitonis notarius, predicta scripsi et publicavi.\n</da661357-89ff-4ba1-b815-cd50be4fcbbe>\n<2389c17a-5f48-41d1-a696-f97e6c1212c2>\n\nChristi nomine amen. Nos frater Nicholaus Tascherius ordinis predicatorum, inquisitor heretice pravitatis in civitate Bononie et provintia Lombardie inferioris, per sedem apostolicam deputati, notum facimus universis Christi fidelibus quod cum inquisitum et processum fuerit per nos et nostro officio per modum inquisitionis contra dominum Agonem domini Iohanini de Aggonibus de terra Sancte Helene, Bononiensis diocesis, ex eo videlicet quia dicebatur ipsum esse amicum, fautorem et receptatorem ac devotum hereticorum et maxime Zacharie de Sancta Agatha et Rolandini de Ollis de Mutina, qui pro crimine heresis condempnati fuerunt ad mortem, et propterea se paratum obtulerit nostris obedire mandatis; quia non est inventus culpabilis in dictis et confessionibus suis nec aliter, et quia a nobis beneficium absolutionis et gratiam misericorditer postulavit et pie iuravit eciam coram nobis sancte Romane Ecclesie et nostris obedire mandatis; volentes et cupientes consolationi et peticioni sue misericorditer providere, dictum dominum Aggonem presentem et in nostra presentia constitutum, secundum formam et modum sancte Romane Ecclesie absolvimus ab omni processu contra eum facto et ab omni pena et dampno quibus incurrisset occasione officii inquisitionis predicti, cum inventus sit non esse culpabilis in sua confesione.\nLata et pronuntiata fuit dicta sententia Bononie in capitulo maiori loci fratrum predicatorum, presentibus fratre Francisco de Burgo Sancti Sepulcri, fratre Iohanne de Alamania, ambo ordinis servorum Sancte Marie, qui morantur in ecclesia Sancti Iosep, et Iacomu\u00e7io de \u00c7apolino, familiari officii inquisitionis, testibus.\nAnno Domini millesimo trecentesimo sexto, indictione quarta, die nono iulii.\n(S.N.) Ego Guido Bontalenti, imperiali autoritate et nunc dicti domini inquisitoris et officii inquisitionis notarius, predicta scripsi et publicavi.\n</2389c17a-5f48-41d1-a696-f97e6c1212c2>\n<ad3e8514-2849-4d9e-b606-afabb4352809>\n\nIn Christi nomine amen. Nos frater Nicholaus Tascherius ordinis predicatorum et cetera, cum inquisitionem fecerimus generalem contra omnes vivos et defunctos et cetera, invenimus  Hugucionem Dominici de Lixola villa Mon\u00e7or\u00e7i, Bononiensis diocesis, tam per confessionem suam quam per aliorum attestaciones  legiptimas factas in iudicio coram nobis, ipsum fuisse et extitisse amicum, fautorem et receptatorem hereticorum et a veritate catholica deviasse, audiendo verba et documenta eorum in preiudicium et detrimentum chatolice fidey et Ecclesie sancte Romane nec non in periculum animarum. Nam idem Hugucio a tribus annis et dimidio supra scienter receptavit Zachariam de Sancta Agatha, hereticum condempnatum, et Rolandinum de Ollis de Mutina, fugitivum etiam et dampnatum de crimine heresis, et etiam  quamplures alios de septa eorum, dando eis cibaria et hospitalitatem quandoque; et hec fuerunt postquam dicti Zacharias et Rolandinus recesserunt a mandatis inquisitoris et officii inquisitionis, sciendo quod predicti erant fugitivi et recesserant a mandatis predictis; et multa alia enormia et neffaria, sicud in actis inquisitionis apparet. Unde ipsa inquisitione aperta et dictis testium publicatis, cum cytari fecerimus eundem legiptime et peremptorie ut coram nobis legiptime conpareret, facturus et recepturus in predicta inquisitione quod ordo postulat rationis et maxime recepturus copiam inquisitionis predicte, et eidem terminum duxerimus statuendum ut diceret, allegaret, proponeret et probaret quidquid ad excusationem et defensionem suam spectare vel pertinere credebat; nec appareat ipsum Hugucionem vel aliquem alium pro eo excusationem seu defensionem fecisse nec contra dictam inquisitionem aliquid legiptime hostendisse; vixis actis et scripturis inquisitionis predicte et eis dilligenter examinatis, habitoque super predictis consilio sapientum doctorum in iure canonico et civili et etiam deliberatione plenaria per nos ipsos, de consientia et consensu domini Iacobi de Actis, vicharii venerabilis patris domini Uberti, Dei gratia Bononiensis episcopi, dictum Hugucionem prius  legiptime cytatum ad sententiam audiendam et in nostra presentia constitutum, Christi nomine invocato, autoritate qua fungimur pro tribunali sedentes, in hiis scriptis sententiamus et diffinitive pronuntiamus dictum Hugucionem fuisse et extitisse amicum, fautorem et receptatorem hereticorum et infectum crimine heretice pravitatis ac periurum in dictis et confessionibus suis factis in iudicio coram nobis, et ipso iure excomunicatum et incurrisse omnes penas canonicas et civiles sive legiptimas contra huiusmodi institutas. Propterea in corectionem et testimonium dicti Hugucionis et excessuum predictorum, rigorem tamen iusticie misericordia temperantes, eidem Hugutioni penitenti, ut dixit, inponimus penitentiam infrascriptam, decernentes et mandantes ut eam debeat inviolabiliter observare: videlicet quod saltem semel in anno suorum veram confessionem faciat pecatorum. Item quod intersit predicationibus et divinis officiis in terra Moncorgii. Item quod det et solvat officio inquisitionis decem libras bononinorum in pecunia numerata, videlicet medietatem hinc ad quindecim dies et aliam medietatem hinc ad kalendas augusti. Item quod in sua veste superiori portet continue duas cruces crocei coloris, longitudinis quelibet duorum palmorum et amplitudinis quatuor digitorum ad nostre beneplacitum voluntatis, unam anterius in pectore et aliam posterius inter scapulas et vestis cum crucibus non sit eiusdem coloris. Et nichilominus in predictis omnibus et singulis mutandi, addendi et minuendi et cetera.\nLata et pronuntiata fuit dicta sententia per dictum inquisitorem pro tribunali sedentem Bononie in capitulo maiori fratrum predicatorum, presentibus fratre Gerardo de Tuschis, fratre Bertholomeo Bononiensi, ambo ordinis predicatorum, domino fratre Iacobo de Ghixleriis, domino Iacobo de Tenchararis, legum doctoribus, et Matheo de Corvis testibus vocatis et rogatis.\nAnno domini millesimo trecentesimo sexto, indictione IIII, die nono maii.\n(S.N.) Ego Guido Bontalenti, imperiali autoritate notarius et nunc dicti domini inquisitoris et officii inquisitionis notarius, predictis omnibus interfui et eius mandato scripsi et publicavi, ss. ss.\n\n</ad3e8514-2849-4d9e-b606-afabb4352809>\n</758322a4-b60a-437e-aad9-8b72a9a778b1>\n<f39fce77-854a-4406-b4a0-f33d8803948a>\n<1be7f0a4-55d1-4fbb-8c43-b7c27b8263f2>\n\nIn Christi nomine amen. Anno nativitatis eius millesimo trecentesimo sexto, indictione quarta, die decimo nono maii.\nNos frater Nicholaus Tascherius ordinis predicatorum, inquisitor predictus et cetera, notum facimus universis Christi fidelibus quod cum Corbellus condam Clerighi de Montebellio et Beatrixia uxor sua et filii et filie eius, contra quos processum fuit ex officio inquisitionis predicto, pro eo videlicet quod inventi fuerunt esse amici, fautores, receptatores et devotos hereticorum, illorum scilicet qui vulgariter appostoli nominantur, quorum secta est per sanctam Romanam Ecclesiam reprobata; et propterea condempnati, prout in sententia per nos lata plenius continetur, scripta per manum Alberti Carbonis nostri notarii. Unde cum predicti culpas et excessus eorum manifeste confessi fuissent et humiliter recognoverint in iudicio coram nobis parati, videlicet predicti omnem penitentiam quam eis vellemus imponere in paciencia substinere, et a nobis absolutionis beneficium et gratiam postularunt; postquam ipse Corbellus et Beatrixia uxor eius et filii et filie eorum iuraverunt coram nobis sancte Ecclesie Romane et nostris obedire mandatis et prestiterunt ydoneam cautionem, promitentes quod in predictis culpis et excessibus aut consimilibus nunquam offendent nec comittent; ipsius Corbelli et Beatrixie, filiis et filiabus eorum saluti et consolationi cupientes misericorditer providere, dictum Corbellum, Beatrixiam, filios et filias eorum absentes absolvit ab omni vinculo excomunicationis quod incurrissent vel incurrere potuissent occasione dictorum excessuum et culparum, restituentes ipsos quantum ad hoc ecclesiasticis sacramentis, absolventes eosdem ab omni alia pena quam incurrissent vel incurrere potuissent propter culpas comissas et excessus predictos usque in hodiernam diem, adeo quod deinceps propter ipsas culpas et excessus non possint nec debeant in personis vel rebus in aliquo molestari, inquietari vel quoque modo gravari.\nActum Bononie in domo officii inquisitionis, presentibus fratre Bartholino Bononiensi ordinis predicatorum, Baiolo condam Petri de Montebellio et Iacobucio de \u00c7apolino, familiari dicti inquisitoris, testibus.\n(S.N.) Ego Guido Bontalenti, imperiali autoritate et nunc dicti domini inquisitoris et officii inquisitionis notarius, predicta dicti domini inquisitoris mandato scripsi et publicavi et ss. ss.\n</1be7f0a4-55d1-4fbb-8c43-b7c27b8263f2>\n<281118d0-927d-4761-ae8f-ac157cad3ab2>\n\nIn Christi nomine amen. Anno nativitatis eius millesimo trecentesimo sexto, indictione quarta, die vigesimo quinto octubris.\nNos frater Nicholaus Tascherius predictus et cetera, notum facimus universis Christi fidelibus quod cum Zumignanus et Brunettus fratres et filii condam Henrigipti de Ungola, qui morantur in terra Plumatii, contra quos processuum fuit officio inquisitionis domini inquisitoris predicti, in eo videlicet quod inventi fuerunt esse amici, fautores, receptatores et devotos hereticorum, illorum scilicet qui vulgariter appostoli nominantur, secta quorum est per sanctam Romanam Ecclesiam reprobata, et alios fecisse excessus contra officium predictum et propterea condempnati fuerunt, prout in sententia de eis lata et contra eos plenius continetur. Unde cum culpas et excessus eorum manifeste confessi fuissent et humiliter recognoverint in iudicio coram nobis, parati omnem penitentiam quam eis vellemus inponere in paciencia substinere et a nobis absolutionis beneficium et gratiam postularunt; postquam ipse Zumignanus et Brunettus iuraverunt coram nobis sancte Romane Ecclesie et nostris obedire mandatis, et prestiterunt ydoneam cautionem, promitentes quod in predictis culpis et excessibus aut consimilibus nunquam offendent vel comitent; ipsius Zumignani et Brunitti saluti et consolationi cupientes misericorditer providere, dictos Zumignanum presentem et Brunettum absentem absolvimus ab omni vinculo excomunicationis quod incurissent vel incurrere potuissenf occasione dictorum excessuum et culparum, restituentes ipsos, quantum ad hoc, ecclesiasticis sacramentis; absolventes eosdem ab omni alia pena quam incurissent vel incurere potuissent propter culpas comissas et excessus predictos usque ad hodiernam diem, adeo quod deinceps propter ipsas culpas et excessus non possint nec debeant in personis vel rebus in aliquo molestari, inquietari vel quoquo modo gravari.\nActum Bononie ante introitum capituli maioris ecclesie fratrum predicatorum sub porticu intra claustrum, presentibus Andalo Bonacursii, Gerardo mey Guidonis filio et Iacobucio de \u00c7apolino testibus.\n(S.N.) Ego Guido Bontalenti, imperiali autoritate et nunc dicti domini inquisitoris et officii inquisitionis notarius, predicta omnia dicti domini inquisitoris mandato scripsi et publicavi et ss. ss.\n</281118d0-927d-4761-ae8f-ac157cad3ab2>\n<94187aad-b341-472b-96c8-d1e50fadd5d8>\n\nIn  Christi nomine amen. Anno eiusdem millesimo trecentesimo septimo, indicione quinta, die vigesimotercio martii.\nNos frater Nicholaus Tascherius ordinis predicatorum, inquisitor heretice pravitatis in provincia Lombardie inferioris, per sedem appostolicam deputati, notum facimus universis Christi fidelibus quod cum Ghixilina, filia condam Gerardi de Lixola de terra Mongorgi, et Hugucio Dominici de dicta terra, Bononiensis diocesis, per nos fuerint condempnati in certa pecunie quantitate, quarum condempnacionum partem solverunt et residuum eis remisse fuerunt; que condempnationes singulariter facte fuerunt de quolibet eorum  ex eo quia erant amici, familiares et receptatores hereticorum, illorum videlicet qui vulgariter appostoli nominantur, secta quorum est per sanctam Romanam Ecclesiam reprobata. Linde cum predicti Ghixlina et Hugucio culpas eorum et excessus manifeste confessi fuerint et humiliter recognoverint, parati omnem penitentiam quam sibi vel eis vellemus inponere in paciencia substinere, a nobis absolutionis beneficium et gratiam humiliter postularunt; postquam dicta Ghixlina et Hugucio iuraverunt sancte Romane Ecclesie et nostris ac officii inquisitionis obedire mandatis, promitentes quod in predictis culpis et excessibus aut consimilibus unquam offendent nec committent; ipsius Ghixline et Hugucionis saluti et consolationi cupientes misericorditer providere, predictos Ghixilinam et Hugucionem in nostra presentia constitutos, secundum formam et modum sancte Romane Ecclesie absolvimus ab omni vinculo excomunicationis quam incurrissent occasione dictorum excessuum et culparum, restituentes eos quantum ad hoc ecclesiasticis sacramentis, adeo  quod deinceps propter predictas culpas et excessus in personis vel rebus non possint molestari vel aliquo alio modo gravari.\nActum Bononie in curia intra portam primi introitus fratrum predicatorum ante scolas, presentibus domino Phylippo Bruni, dominis Fulcho, Iohanne et Francisco fratribus et filiis condam domini Thomaxii Oraboni, et fratre Nicholao Bonvixini Oddi testibus.\n</94187aad-b341-472b-96c8-d1e50fadd5d8>\n<fa3b6592-5d34-4f68-bf39-0bcff87f4381>\n\nIn  Christi nomine amen. Anno eiusdem millesimo trecentesimo septimo, indictione quinta, die primo aprilis.\nNos frater Nicholaus Tascherius ordinis predicatorum et cetera, notum facimus universis Christi fidelibus quod cum Guido domini Pancerie de Monte Marvo, Bononiensis diocesis, per nos fuerit condempnatus in octo libris bononinorum  ex eo quod fuit amicus, familiaris et receptator hereticorum, illorum scilicet qui vulgariter appostoli nominantur, quorum secta est per sanctam Romanam Ecclesiam reprobata; de qua sua condempnatione solvit partem, residuum vero remisimus eidem propter paupertatem ipsius. Unde cum idem Guido culpas suas et excessus manifeste confessus fuerit et humiliter recognoverit, paratus omnem penitentiam quam sibi vellemus inponere in pacientia substinere, a nobis absolutionis beneficium et gratiam humiliter postulavit ; postquam ipse Guido iuravit sancte Romane Ecclesie et nostris ac officii inquisitionis obedire mandatis, promitensfa\u00ec quod in predictis culpis et excessibus aut consimilibus unquam offendet nec comittet; ipsius Guidonis saluti et consolationi cupientes misericorditer providere, predictum Guidonem in nostra presentia constitutum, secundum formam sancte Romane Ecclesie absolvimus ab omni vinculo excomunicationis quam incurrisset occasione dictorum excessuum et culparum, restituentes eum, quantum ad hoc, ecclesiasticis sacramentis, adeo quod deinceps propter predictas culpas et excessus in personis vel rebus non possit molestari vel alio modo gravari.\nActum Bononie in claustro fratrum predicatorum ante introitum capituli maioris, presentibus fratre Nicholao de Pritonibus et Nasinbene Adelardi testibus.\n(S.N.) Ego Guido Bontalenti, inperiali autoritate notarius et nunc dicti domini inquisitoris et officii inquisitionis notarius, predictis omnibus interfui et dicti domini inquisitoris mandato scripsi et publicavi, ss. ss.\n</fa3b6592-5d34-4f68-bf39-0bcff87f4381>\n<a6440563-b938-4219-ab21-770b0058f918>\n\nIn Christi nomine amen. Anno eiusdem millesimo trecentesimo septimo, indictione quinta, die vigesimo quinto aprilis.\nNos frater Nicholaus Tascherius predictus et cetera, notum facimus universis Christi fidelibus quod cum Iohannes et  Bertholucius fratres, filii condam Petri de Balugula, qui morantur in terra Plumatii, Bononiensis diocesis, per nos fuerint condempnati in decem libris bononinorum, ex quo fuerunt amici, familiares et receptatores hereticorum, illorum scilicet qui vulgariter apostoli nominantur, quorum secta est per sanctam Romanam Ecclesiam reprobata; de qua condempnatione eorum solverunt solum quadraginta solidos bononinorum, residuum vero remisimus eisdem propter paupertatem ipsorum. Unde cum idem Iohannes suo nomine et nomine fratris sui predicti culpas suas et excessus et dicti sui fratris manifeste confessus fuerit et humiliter recognoverit, paratus omnem penitentiam quam sibi et fratri suo vellemus inponere in pacientia, ut asserit, substinere, a nobis absolutionis beneficium et gratiam pro se et dicto suo fratre humiliter postulavit; postquam ipse Iohannes et Bertholucius iuraverunt sancte Romane Ecclesie et nostris ac officii nostri inquisitionis obedire mandatis, promitentes quod in predictis culpis et excessibus aut consimilibus nunquam offendent aut comitent; ipsorum Iohannis et  Bertholucii saluti et consolationi cupientes misericorditer providere, dictum Iohannem in nostra presentia constitutum, suo nomine et nomine dicti Bertholucii sui fratris, secundum formam sancte Romane Ecclesie absolvimus ab omni vinculo excomunicationis quam incurrissent occasione dictorum excessuum et culparum, restituentes eos quantum ad hoc ecclesiasticis sacramentis, adeo  quod deinceps propter predictas culpas et excessus in personis vel rebus non possint molestari vel alio modo gravari.\nActum Bononie in primo claustro loci fratrum predicatorum sub porticu ante hostium introitus cymiterii dictorum fratrum, presentibus fratre Iohachino ordinis predicatorum, Nasinbene Adelardi nuntio officii et Phylippo Guidonis Bontalenti testibus.\nEgo idem Guido Bontalenti notarius scripsi.\n</a6440563-b938-4219-ab21-770b0058f918>\n<9d7808a2-0b39-4de3-bc2e-f40023ac4161>\n\nIn Christi nomine amen. Nos frater Nicholaus Tascherius Bononiensis ordinis predicatorum, inquisitor heretice pravitatis in Bononia et provincia Lombardie inferioris, per sedem apostolicam deputati, cum inquisitionem fecerimus generalem contra omnes vivos et defunctos qui peccarent vel eciam peccavissent in crimine heresis vel circa ipsum crimen, tam masculos quam feminas, et contra omnes credentes, fautores, deffensores et receptatores hereticorum et infamatos de heresi aut male loquentes de fide catholica et Ecclesia sancta Dei, invenimus sororem Bertholomeam, que alio nomine dicitur Bona, filiam condam Petri Rubei de Savigno, per legiptimas testium depositiones et per suas plures confessiones coram pluribus inquisitoribus factas in iudicio  et eciam per sententiam contra eam latam fuisse et extitisse credentem, fautricem, deffensatricem et receptatricem hereticorum et irretitam multo tempore crimine heretice pravitatis et relapsam in heresim abiuratam. Nam in millesimo trecentesimo quinto, indictione tercia, die octavo mensis iunii dicta soror Bertholomea sive Bona coram fratre Iohacino Bononiensi ordinis predicatorum, vicario reverendi viri fratris Guidonis Parmensis ordinis predicatorum, tunc inquisitoris, in iudicio  conparuit et omnem heresim abiuravit, ut patet instrumento Alberti Carbonis officii inquisitionis notarii. Item in dicto millesimo, die vigesimo quinto iulii per dictum dominum fratrem Guidonem Parmensem tunc inquisitorem, fuit lata sententia contra eam  et scripta per Guidonem Bontalenti, dicti inquisitoris et officii inquisitionis notarium, tanquam contra credentem, fautricem et receptatricem hereticorum et periuram in dictis et confessionibus suis et fuit tunc cruce signata. Nam inter alia enormia, que in dicta sententia continentur, dicxit et asseruit quod vita hereticorum et dampnatorum per inquisitores erat melior et sancior quam vita fratrum, et tales sic dampnati per inquisitores sunt in vita eterna, et quod septa Dolcini de Novaria est melior quam fides inquisitorum et cum ipse sit dampnatus per Ecclesiam reputabat eum in vita sua esse meliorem hominem de mundo. Dicebat eciam quod dominus papa non poterat sibi precipere quod dimitteret sequelam Dolcini et si preciperet non tenebatur ei obedire, et si excomunicaret eam propter hoc, eius excomunicatio non valebat. Unde cum dicta soror Bertholomea, que alio nomine dicitur soror Bona, foret nobis de crimine heresis iterum accusata et infamata, et propterea fecerimus eandem detineri et capi et coram nobis personaliter presentari, ipsa soror Bertholomea sive Bona ea in iuditio coram nobis astante noluit, ymo renuit, abiurare heresim, fidem et credenciam hereticorum set, quod deterius est, in ea heresi, fide et credencia hereticorum voluit permanere, dicendo et asserendo quod quando alias in presencia alterius inquisitoris heresim abiuravit, hoc fecit cum dolore mentis et de hoc penitet eam; et dicit quod credit quod Dolcinus de Novaria et Zacharias de Sancta Agatha, magister eius, qui dampnati fuerunt pro crimine heresis, sunt salvi et sancti et documentis eorum et specialiter dicti Zacharie credit et ea vult tenere, credere et observare. Dicxit eciam quod postquam fuit punita et cruce signata ab inquisitore, qui eam cruce signavit scienter recessit a mandatis dicti inquisitoris et tanquam canis ad vomitum reditans elegit sibi stare pocius obediencie et doctrine dictorum Dolcini et Zacharie, qui dampnati sunt pro crimine heresis, quam obediencie et doctrine inquisitorum. Dicxit eciam quod libenter predicasset vitam, doctrinam, septam et credenciam dictorum Zacharie et Dolcini et consimilium suorum si habuisset auditores; set quia non habebat auditores, noluit predicare, quamvis per eam non remanserit. Item dicxit quod documenta et predicationes que fiebant per Dolcinum de Novaria, Rolandinum de Ollis, Zachariam de Sancta Agatha et consimilium suorum, qui dampnati fuerunt pro crimine heresis, erant meliora et salubriora quam sint hodie predicationes et documenta fratrum predicatorum et minorum et aliorum predicatorum, in quantum quod predicant quod discedant a fide et documentis predictorum Dolcini et sequacium suorum et quod si Dolcinus de Novaria et Zacharias de Sancta Agatha essent vivi et essent ex una parte, et sapientiores fratres ordinis predicatorum et minorum essent ex alia parte, magis crederet documentis Dolcini et Zacharie predictorum quam documentis ipsorum fratrum. Quapropter ipsa inquisitione aperta et dictis testium publicatis, cum citari fecerimus legiptime et perhemptorie sororem Bertholomeam sive Bonam predictam ut coram nobis legiptime conpareret, factura et receptura in inquisitione predicta quod ordo postulat rationis et maxime receptura copiam inquisitionis predicte et eidem sorori Bertholomee terminum ducxerimus statuendum ut diceret, allegaret, proponeret et probaret quidquid ad excusationem et deffensionem suam spectare credebat; nec appareat ipsam sororem Bertholomeam vel aliquem seu aliquos pro ea aliquam excusationem legiptimam seu defensionem fecisse, nec contra inquisitionem predictam aliquid legiptime ostendisse; visis et examinatis diligenter actis inquisitionis predicte, habitoque super predictis conscilio sapientum tam religiosorum quam secularium peritorum in iure canonico et civili, in presencia domini Iacobi de Attis, vicarii venerabilis patris domini Uberti, Dei gratia Bononiensis episcopi, et de ipsius domini vicarii beneplacito et consensu  habita eciam deliberatione plenaria per nos ipsos, dictam sororem Bertholomeam sive Bonam prius legiptime citatam ad sententiam audiendam et in nostra presentia constitutam, Christ nomine invocato, auctoritate qua fungimur pro tribunali sedentes in hiis scriptis diffinitive sententiamus et pronuntiamus fuisse et extitisse multo tempore hereticarum credencium et irretitam crimine heretice pravitatis, et in dictis et confessionibus suis fuisse periuram et recidivam fecisse ac esse relapsam in heresim abiuratam et ipso iure excomunicatam esse et incurrisse omnes penas canonicas et legiptimas contra huiusmodi constitutas; et ipsam sororem Bertholomeam sive Bonam iudicamus et condempnamus secundum canonicas sanctiones tanquam hereticam et relapsam in heresim abiuratam et relinquimus eam brachio et iudicio seculari, consignantes eam in manibus et in forciam domini Lixe, militis et socii domini Gerardi de Bustichis, potestatis Bononiensis. In cuius rei testimonium mandamus tibi Iacobo Alberti Martelli, nostro notario, quod de hoc facias publicum instrumentum. Preterea ipsius sororis Bone sive Bertholomee bona omnia, mobilia et immobilia, iura nomina et actiones reales et personales quocunque, ubicunque et apud quoscunque sint et appareant tempore perpetrati sceleris, confiscamus et pronuntiamus secundum canonicas sanctiones, deductis prius oneribus inquisitionis officio, confiscata et decernimus applicata, omnes eciam contractus et cuiuscunque generis alienationes de ipsis bonis a tempore predicti criminis per eandem sororem Bertholomeam vel per quoscunque alios factos seu factas cuiuscunque persone vel loco cassandos sive cassandas et irritandos sive irritandas esse pronuntiamus atque cassamus et irritamus et nullius momenti esse decernimus roboris vel valoris. Et nichilominus in predictis omnibus et singulis mutandi, addendi et minuendi semel et pluries, prout de iure fieri poterit et nobis visum fuerit expedire, auctoritatem et facultatem nobis ac successoribus nostris plenariam reservamus. Lecta, lata et pronunciata fuit dicta sententia in ecclesia beati Dominici Bononie per dictum fratrem Nicholaum inquisitorem pro tribunali sedentem presentibus domino..., priore Sancti Salvatoris de Bononia, fratre Beccadino de Artinixiis sive de Beccadellis, fratre Hugolino de Monte Sanctarum Catherine et Marie Magdalene strate Sancti Donati, domino Gerardo de  Acharixiis iudice, domino Iacobino Bonincontri notario et domino Iacobo Iohannis piscatoris notario et aliis pluribus testibus.\nSub annis Domini millesimo trecentesimo septimo, indictione quinta, die quarto mensis novembris.\n(S.N.) Ego Iacobus Alberti Martelli, imperiali auctoritate et nunc dicti domini inquisitoris et officii inquisitionis notarius, predictis omnibus interfui et de ipsius domini inquisitoris mandato ea publice scripsi, ss.\n</9d7808a2-0b39-4de3-bc2e-f40023ac4161>\n<505c3304-2861-46ff-8aa4-89458ae34c21>\n\nIn Christi nomine amen. Nos frater Nicholaus Tascherius Bononiensis ordinis predicatorum, inquisitor et cetera, cum inquisitionem fecerimus generalem et cetera, invenimus Richeldam condam Lanfranchini Scortighini de Plumacio, comitatus Bononiensis, que nunc moratur ad pontem Samodie, tam per suam confessionem quam per aliorum attestationes legiptimas factas in iudicio coram nobis, ipsam fuisse et extitisse amicam, fautricem et receptatricem hereticorum et a veritate catholica deviasse, audiendo verba et documenta eorum in preiudicium et detrimentum catholice fidey et Ecclesie sancte Romane nec non in preiudicium et periculum animarum. Nam dicta Richelda alias coram nobis in iuditio constituta, conparuit et omnem heresim abiuravit et propter scelera et delicta enormia que patrarat fuit lata sententia contra eam tanquam contra credentem, fautricem et receptatricem hereticorum ac periuram in dictis et confessionibus suis et fuit hereticorum more condempnata et absoluta. Deinde dieta Richelda tanquam inobediencie filia, sacramenti sui religione contempta, tanquam canis ad vomitum rediens, recidivam fecit sic que a duobus annis citra scienter receptavit in domo sue habitationis, posite in Castro Novo ad Sanctam Mariam in Strata, receptavit sororem Lagarinam condam Iacobini de Pede tribus vicibus, sciens ipsam sororem Lagarinam esse hereticam et de septa eorum qui dicuntur apostoli et fugitivam a manibus inquisitoris; et eidem sorori Lagarine dedit sibi semel cibaria et  poculenta in domo habitationis sue predicta et tunc dicta Richelda dicxit eidem sorori Lagarine quod ipsa Richelda erat firma in fide et devocione apostolorum; tamen modo non vult esse firma in dicta devocione et fide ymo eam in totum penitus abiuravit. Dicxit eciam quod de mense maii proxime preteriti quidam nomine Iohannellus Contri de La Mane de terra Plumacii, fugitivus officii inquisitionis, venit ad ipsam Richeldam in dicta domo habitationis ipsius Richelde et nuntiavit eidem nova de Fredo filio suo; et tunc ipsa Richelda dicxit eidem Iohannello fugitivo: \"Vade ad turres de Samodia et expecta me ibi, quia veniam tibi locutum\". Et stando aliquantulum dicta Richelda ivit ad dictas turres et fuit locuta dicto Iohannello et dedit sibi unum panesellum et aliquot denarios ut ipsos portaret Fredo filio suo eciam fugitivo; et dicxit quod sciebat dictum Iohannellum esse fugitivum officii inquisitionis et inquisitoris et hoc noluit ipsi inquisitori propalare. Item dicxit quod receptavit Fredum filium suum fugitivum cum aliquibus suis sociis, qui cum eo veniebant, quos credebat esse de septa apostolorum, et prestitit a duobus annis citra cibaria et hospitalitatem dicto Fredo filio suo, sciens eum esse hereticum et fugitivum officii inquisitionis. Unde dicta inquisitione aperta et dictis testium publicatis, cum citari fecerimus eam legiptime et perhemptorie ut coram nobis legiptime conpareret, factura et receptura in dicta inquisitione quod ordo postulat rationis et maxime receptura copiam inquisitionis predicte, et eidem terminum ducxerimus statuendum infra quem diceret, alegaret, proponeret et probaret quidquid ad excusationem et deffensionem suam spectaret vel spectare credebat; nec appareat ipsam legiptime vel aliquem alium pro ea excusationem seu deffensionem fecisse nec contra dictam inquisitionem aliquid ostendisse; visis eciam actis et scripturis inquisitionis predicte et eis diligenter examinatis, habitoque  super predictis conscilio sapientum doctorum in iure canonico et civili et eciam habita deliberatione plenaria per nos ipsos, de consciencia et consensu domini Iacobi de Attis, vicarii venerabilis patris domini Uberti, Dei gratia Bononiensis episcopi, dictam Richeldam prius legiptime citatam ad sententiam audiendam et in nostra presencia constitutam, Christi nomine invocato, auctoritate qua fungimur pro tribunali sedentes, in hiis scriptis sententiamus et diffinitive pronuntiamus dictam Richeldam fuisse et extitisse amicam, devotam, fautricem et receptatricem hereticorum et infectam crimine heretice pravitatis ac periuram in dictis et confessionibus suis factis in iudicio coram nobis et ipso iure excomunicatam, et incurrisse omnes penas canonicas, civiles sive legiptimas contra huiusmodi constitutas. Propterea in correptionem et testimonium dicte Richelde et excessuum predictorum, rigorem tamen iusticie misericordia temperantes, eidem Richelde penitenti, ut dicxit, penitenciam imponimus infrascriptam: videlicet quod semel in anno suorum veram confessionem faciat peccatorum, et quod omni edomada sextam feriam ieiunet quamdiu vivet, Item quod omni die dicat saltem viginti pater noster et totidem ave maria. Item omnia sua bona, mobilia et inmobilia, iura, nomina, actiones reales et personales, quecunque, ubicunque et apud quoscunque sint et appareant tempore perpetrati sceleris confiscamus et pronunciamus secundum canonicas sanctiones, deductis prius oneribus, inquisitionis officio confiscata et decernimus applicata; omnes eciam contractus et cuiuscunque generis alienationis de ipsis bonis a tempore predicti criminis per eandem Richeldam vel per quoscunque alios factos seu factas, cuiuscunque persone vel loco, cassandos sive cassandas, irritandos sive irritandas esse, pronunciamus atque cassamus et irritamus et nullius momenti esse decernimus roboris vel valoris. Et preter hec, ut ipsius Richelde pene enormitas aliis in exemplum reddatur, precipimus et mandamus quod persona et corpus diete Richelde quamdiu vita sistet in ea perpetuo carceri mancipetur, de quo nullo modo possit eggredi vel exire, ut suorum possit agere penitentiam peccatorum in eo loco et modo quibus duexerimus ordinare. Et nichilominus in predictis omnibus et singulis addendi, mutandi et minuendi semel et pluries, prout de iure fieri poterit et nobis visum fuerit expedire, auctoritatem et facultatem nobis ac successoribus nostris plenariam reservamus.\nLata et pronuntiata fuit dicta sententia in ecclesia Beati Dominici Bononie per dictum fratrem Nicholaum inquisitorem pro tribunali sedentem, presentibus domino...  priore Sancti  Salvaoris de Bononia, fratre Beccadino de Beccadellis sive de Artinixiis, domino Gerardo de Acharixiis iudice, fratre Ugolino de Monte Sanctarum Catherine et Marie Magdalene strate Sancti Donati, domino Iacobino Bonincontri notario et domino Iacobo Iohannis piscatoris notario testibus.\nSub annis Domini millesimo trecentesimo septimo, indictione quinta, die quarto mensis novembris.\n(S.N.) Ego Iacobus Alberti Martelli, imperiali auctoritate et nunc dicti domini inquisitoris et officii inquisitionis notarius, de ipsius mandato predictis presens existens ea publice et autentice scripsi.\n</505c3304-2861-46ff-8aa4-89458ae34c21>\n<4b61ec33-231f-4789-96a4-1eb93325265a>\n\nIn Christi nomine amen. Nos frater Nicholaus inquisitor predictus et cetera, cum inquisitionem fecerimus generalem contra omnes vivos et defunctos et cetera, invenimus Hugutionem condam Benedicti de Samodia, comitatus Bononiensis, tam per suam confessionem quam per aliorum attestationes legiptimas factas in iudicio coram nobis et coram coinquisitoribus nostris, ipsum fuisSe et extitisse amicum, fautorem et receptatorem hereticorum et a veritate catholica deviasse, audiendo verba et documenta eorum in preiudicium et detrimentum catholice fidei et Ecclesie sancte Romane nec non in preiudicium et periculum animarum. Nam idem Hugutio a septem annis citra receptavit scienter in domo sua, posita in terra Samodie, Qachariam de Sancta Agatha,  Gerardum Porcellum et Bernardinum de Varis, hereticos, et specialiter dictum Gerardum sine predictis per plures vices infra dictos septem annos ante tempus duorum annorum proxime elapsorum, dando eis et cuilibet eorum cibaria et hospitalitatem in dicta sua domo et audiendo predicationes eorum, quas fecerunt in dicta domo. Item dicit quod receptavit in dicta sua domo sororem Bertholomeam, que dicitur Bona, condam Petri Rubei de Savigno hereticam a duobus annis citra et ei dedit cibaria et hospitalitatem. Unde dicta inquisitione aperta et dictis testium publicatis, cum citari fecerimus eundem legiptime et perhemptorie ut coram nobis legiptime conpareret, facturus et recepturus in dicta inquisitione quod ordo postulat rationis et maxime recepturus copiam inquisitionis predicte, et eidem terminum ducxerimus statuendum infra quem diceret, allegaret, proponeret et probaret quidquid ad excusationem et deffensionem suam spectare vel pertinere credebat; nec appareat ipsum Hugutionem vel aliquem alium pro eo excusationem seu deffensionem fecisse nec contra dictam inquisitionem aliquid legiptime ostendisse; visis actis et scripturis inquisitionis predicte et eis diligenter examinatis, habitoque super predictis conscilio sapientum doctorum in iure canonico et civili et eciam deliberatione plenaria per nos ipsos, de consciencia et consensu domini Iacobi de Actis, vicarii venerabilis patris domini Uberti, Dei gratia Bononiensis episcopi, dictum Hugutionem prius legiptime citatum, et in nostra presencia constitutum ad sentenciam audiendam, Christi nomine invocato, auctoritate qua fungimur pro tribunali sedentes, in hiis scriptis sententiamus et diffinitive pronunciamus dictum Hugutionem fuisse et extitisse amicum, fautorem et receptatorem hereticorum et infectum crimine heretice pravitatis ac periurum in dictis et confessionibus suis factis in iuditio coram nobis et ipso iure excomunicatum et incurrisse omnes penas canonicas et civiles sive legiptimas contra huiusmodi constitutas. Propterea in correctionem et testimonium dicti Hugutionis et excessuum predictorum, rigorem tamen iusticie misericordia temperantes, eidem Hugutioni penitenti, ut dicxit, imponimus penitenciam  infrascriptam, decernentes et mandantes ut eam debeat inviolabiliter observare: videlicet quod semel in anno suorum veram confessionem faciat peccatorum, et quod quamdiu vivet sextam feriam ieiunet in pane et aqua, et quod singulis diebus dominicis vadat ad ecclesiam sue terre et audiat predicationes et missas, si possibilitas non negabit. Item quod domus eius predicta, in qua receptavit dictos hereticos et hereticam et prestitit cibaria, poculenta et hospitalitatem ac predicationes eorum nefandas audivit, hinc ad quindecim dies funditus dirruatur et prosternatur sine spe aliqua reedificationis, et quod lapides, lignamina et cementa domus predicte sic destructe ac bona alia omnia dicti Hugutionis, que in dicta domo sunt, nobis et ipsi officio inquisitionis auctoritate presencium confiscamus et applicamus, adeo quod de ipsis possimus facere nostre beneplacitum voluntatis; et eciam condempnamus Hugutionem predictum in viginti quinque libris bononinorum nobis et dicto inquisitionis officio persolvendis ad terminos  infrascriptos: videlicet medietatem ipsarum hinc ad festum beati Andree proxime venturum et residuum usque ad quadragesimam proxime secuturam; et nichilominus in predictis omnibus et cetera.\nLata et pronunciata fuit dicta sententia per dictum dominum inquisitorem pro tribunali sedentem Bononie in ecclesia Beati Dominici, presentibus domino..., priore Sancti Salvatoris de Bononia, fratre Beccadino de Artenixiis sive de Beccadellis, domino Gerardo de Acharixiis iudice, domino Iacobino Bonincontri notario et domino Iacobo Iohannis piscatoris notario testibus.\nSub annis Domini millesimo trecentesimo septimo, indictione quinta, die quarto novembris.\n(S.N.) Ego Iacobus Alberti Martelli, imperiali auctoritate et nunc dicti domini inquisitoris et officii inquisitionis notarius, predictis interfui et de ipsius mandato ea publice scripsi.\n</4b61ec33-231f-4789-96a4-1eb93325265a>\n<1d298fb5-94a1-443d-9d5b-51fe64f544c1>\n\nIn Christi nomine amen. Nos frater Nicholaus inquisitor  predictus et cetera, cum ex actis et scripturis officii inquisitionis plenarie constet nobis quod Raynerius Rolandini et Rolandinus condam Bertholucii, ambo de terra Samodie, quibus pro parte nostra Thedora, nurus Hugutionis de Samodia, que nostro mandato capta fuerat tanquam receptatrix hereticorum, in custodia tradita fuerat per Ugolinum Petricini, massarium dicte terre, in nostra forcia presentanda, ex negligencia sive malicia ipsam  Theodoram dimiserunt et fugere permiserunt contra formam et honorem nostri mandati et inquisitionis officii antedicti. Unde visis actis et scripturis predictis et diligenter examinatis et super ipsis habita deliberatione plenaria per nos ipsos, Christi nomine invocato, auctoritate qua fungimur pro tribunali sedentes, in hiis scriptis diffinitive sententiamus et condempnamus predictos Raynerium et Rolandinum in decem libras bononinorum solvendas nobis et nostro officio antedicto, hinc ad festum sancti Andree proxime venientis; et nichilominus in predictis et cetera.\nLata et pronunciata fuit dicta sententia Bononie ante capitulum fratrum predicatorum beati Dominici per dictum dominum inquisitorem pro tribunali sedentem, presentibus domino Pace Iacobini Pegolotti, domino Beccadino de Beccadellis, domino Betucio de Rodaldis et domino Guidone Bontalenti dicti officii inquisitionis notario, testibus.\nSub annis domini millesimo trecentesimo septimo, indictione quinta, die quarto novembris.\nEgo idem Iacobus, dicti domini inquisitoris et officii inquisitionis notarius, predictis interfui et de ipsius mandato ea publice scripsi.\n</1d298fb5-94a1-443d-9d5b-51fe64f544c1>\n<bd20194e-a777-4c1a-a606-fec53dd1df94>\n\nIn nomine Domini amen. Anno eiusdem millesimo trecentesimo septimo, indictione quinta, die quintodecimo novembris.\nNos frater Nicholaus Tascherius inquisitor predictus et cetera, notum facimus universis Christi fidelibus quod cum Richelda et Francisca, sorores et filie Domprevedini de Plumacio, Bononiensis diocesis, contra quas processum fuit officio inquisitionis predicte ex eo videlicet quod invente fuerunt esse amice, fautrices et receptatrices hereticorum, illorum silicet qui vulgariter apostoli nominantur, quorum setta est per sedem apostolicam reprobata, et propterea condempnate in decem libris bononinorum, quarum partem solverunt et residuum propter ipsarum paupertatem eis remisimus, prout in sententia per nos lata, scripta manu Alberti Carbonis notarii, plenius continetur. Unde cum predicte Richelda et Francisca culpas et excessus ipsarum manifeste confesse fuissent et humiliter recognoverint in iuditio coram nobis, parate omnem penitenciam, quam eis vellemus imponere, in paciencia substinere et a nobis dicta Richelda pro se et dicta Francisca sorore sua absolutionis beneficium et gratiam postulavit; postquam predicte Richelda et Francisca iuraverunt coram nobis sancte Ecclesie Romane et nostris obedire mandatis et prestiterunt idoneam cautionem, promittentes quod in dictis culpis et excessibus aut consimilibus nunquam offendent nec conmittent; ipsarum Richelde et Francisce saluti et consolationi cupientes misericorditer providere, dictam Richeldam, presentem pro se et dicta Francisca sorore sua absente, petentem et recipientem ac eciam ipsam Franciscam absentem absolvimus ab omni excomunicationis vinculo quod incurrissent vel incurrere potuissent occasione dictorum excessuum et culparum, restituentes ipsas quantum ad hoc ecclesiasticis sacramentis et absolventes easdem ab omni alia pena quam incurrissent vel incurrere potuissent propter culpas conmissas et excessus predictos usque in odiemam diem, adeo quod deinceps propter ipsas culpas et excessus non possint nec debeant in personis vel rebus in aliquo molestari, inquietari vel modo aliquo aggravari.\nActum Bononie in domo officii inquisitionis, presentibus fratre Dondideo dicti ordinis predicatorum, Phylippo Tascherio et Naximbene Adhelardi, nuncio dicti officii, testibus.\nEgo idem Iacobus, dicti inquisitoris et officii notarius, publice et autentice scripsi.\n</bd20194e-a777-4c1a-a606-fec53dd1df94>\n<bc03e476-420a-4516-8557-cffbb8b6b025>\n\nIn  Christi nomine amen. Nos frater Nicholaus predictus et cetera, notum facimus universis Christi fidelibus quod cum  Raynerius condam Rolandini et Rolandinus condam Bertholucii per nos fuerint condempnati in decem libris bononinorum, quarum partem Ugolinus Petricini, massarius terre Samodie, fideiussor eorum, solvit pro eis de sua propria peccunia animo recuperandi ab eis et in eorum bonis, et residuum propter ipsorum paupertatem eis remisimus, ex eo videlicet quod predicti Raynerius et Rolandinus ex negligencia vel malicia fugere dimiserunt Thedoram, nurum Hugutionis de Samodia, captam tanquam receptatricem, amicam et fautricem, eorum videlicet qui vulgariter apostoli nominantur, quorum setta est per sedem apostolicam reprobata, et eis in custodiam traditam per Ugolinum, massarium suprascriptum, prout in sententia per nos lata, scripta manu  Iacobi Alberti Martelli notarii nostri, plenius continetur. Unde cum idem Ugolinus fideiussor pro se et dictis Raynerio et Rolandino absentibus, absolutionis beneficium et gratiam postulavit, ipsorum saluti et consolationi cupientes misericorditer providere, dictum Ugolinum presentem pro se et dictis Raynerio et Rolandino absentibus, petentem et recipientem et ipsos Raynerium et Rolandinum absentes absolvimus a condempnationis sententia supradicta et ab omni pena quam incurrissent vel incurrere potuissent occasione dictorum excessuum et culparum, ac eciam predictos Raynerium et Rolandinum absolvimus ab omni excomunicationis vinculo quod dictorum excessuum et culparum causa incurrissent vel incurrere potuissent, restituentes eos, quantum ad hoc, ecclesiasticis sacramentis; adeo quod deinceps propter ipsas culpas et excessus non possint nec debeant ipsi nec eorum fideiussor predictus propter ipsas culpas et excessus in personis vel rebus in aliquo molestari et cetera.\nActum Bononie in domo fratrum predicatorum intra ambas portas, presentibus fratre Dominico, sacristano dicti ordinis, Andrea Guidonis et Guidone Iohannis testibus.\nSub millesimo trecentesimo septimo, indictione quinta, die decimo octavo novembris.\nEgo idem Iacobus, dicti domini inquisitoris et officii notarius, publice et autentice scripsi.\n</bc03e476-420a-4516-8557-cffbb8b6b025>\n<ece2f42c-4ba7-4c73-81f6-93df574e2fda>\n\nIn Christi nomine amen. Anno nativitatis eiusdem millesimo trecentesimo septimo, indictione quinta, die quarto decimo mensis decembris.\nNos frater Nicholaus inquisitor predictus et cetera, notum facimus universis Christi fidelibus quod cum Ugolottus domini Rodulf\u00ec Ugolotti de Capolino occasione quorundam excessuum conmissorum per eum condempnatus fuerit in duodecim libris et decem solidis bononinorum  per fratrem Guidonem Parmensem, olim inquisitorem heretice pravitatis, predecessorem nostrum, prout in actis officii inquisitionis plenius continetur, ipsius quantitatis peccunie partem solvit et residuum propter paupertatem ei remisimus. Unde cum idem Ugolottus a nobis absolutionis beneficium, gratiam postulavit, ipsius saluti et consolationi cupientes misericorditer providere, dictum Ugolottum in nostra presencia constitutum et ipsius fideiussorem absolvimus ab ipsa quantitate peccunie et ab omni excomunicationis vinculo et omni alia pena quod et quam incurrisset vel incurrere potuisset occasione ipsorum excessuum et culparum et ab omni processu contra eum, et suum fideiussorem facto dicta de causa, restituentes eum, quantum ad hoc, ecclesiasticis sacramentis; adeo quod propter ipsas culpas et excessus non possit de cetero ipse nec eius fideiussor in personis vel rebus in aliquo molestari, inquietari vel modo aliquo aggravari.\nActum Bononie in domo fratrum predicatorum in curia ipsorum fratrum, presentibus fratre Bartholomeo de strata Castilionis, fratre Milino Luterii et Naximbene Adhelardi, nuntio dicti officii inquisitionis, testibus vocatis.\n(S.N.) Ego Iacobus Alberti Martelli, imperiali auctoritate et nunc dicti inquisitoris et officii inquisitionis notarius, predictis interfui et de ipsius mandato ea publice scripsi, ss.\n</ece2f42c-4ba7-4c73-81f6-93df574e2fda>\n<fc2ba058-3d9a-4dee-bd0f-e2ee71bdf008>\n\nIn Christi nomine amen. Anno nativitatis eiusdem millesimo trecentesimo octavo, indictione sexta, die vigesimo tercio mensis maii.\nNos frater Nicolaus Tascherius inquisitor predictus notum facimus universis Christi fidelibus quod Bondi Petri de Savigno, diocesis Bononiensis, penes quem erant de bonis sororis Bertholomee que dicebatur Bona, filie condam dicti Petri et olim sororis dicti Bondi, heretice et pro crimine heresis condempnate et combuste ; cuius bona omnia et iura fuerunt nobis et inquisitionis officio publicata, prout in ipsa sententia per nos lata, scripta manu Iacobi Martelli notarii nostri, plenius continetur, dedit et solvit nobis et officio inquisitionis quindecim libras bononinorum pro satisfactione extimationis ipsorum bonorum existencium penes eum. Unde cum dictus Bondi a nobis absolutionis beneficium et gratiam postulaverit, ipsius saluti et consolationi cupientes misericorditer providere, predictum Bondi presentem pro se et suis fideiussoribus petentem et fideiussores suos absentes absolvimus a dicta quantitate peccunie persoluta ita quod propter hec de cetero non possit ipse nec sui fideiussores in personis vel rebus in aliquo molestari, inquietari vel modo aliquo aggravari, salvo semper omni iure officii inquisitionis et nobis et nostris successoribus integre reservato.\nActum Bononie in domibus fratrum predicatorum, presentibus domino Francisco de Muxonibus, Phylippo Nicolai Tascherii et Naximbene Adhelardi, nuntio officii inquisitionis, testibus vocatis et rogatis.\nEgo idem Iacobus, dicti domini inquisitoris et officii inquisitionis notarius suprascriptus, de ipsius mandato predicta publice scripsi.\n</fc2ba058-3d9a-4dee-bd0f-e2ee71bdf008>\n<a25efd85-93e3-4e45-ba60-64b9948ecf4c>\n\nIn Christi nomine amen. Anno nativitatis eiusdem millesimo trecentesimo octavo, indictione sexta, die vigesimo quinto mensis maii.\nNos frater Nicolaus Tascherius Bononiensis, inquisitor predictus et cetera, notum facimus universis Christi fidelibus quod cum presbiter Gregorius, rector ecclesie Sancti Christofori de  Castenasio, Bononiensis diocesis, contra quem ex nostro inquisitionis officio processimus super eo quod ad nostram pervenit audienciam ipsum presbiterum Gregorium verba erronea coram populo predicasse in preiudicium sancte Romane Ecclesie et periculum animarum, citatus comparuerit legiptime coram nobis; ipsius confessionem recepimus et eum diligenter examinavimus de predictis. Unde cum idem presbiter Gregorius culpabilis inventus non fuerit et a nobis umiliter absolutionis beneficium et gratiam postulaverit; ipsius saluti et consolationi cupientes misericorditer providere, dictum presbiterum Gregorium in nostra presencia constitutum absolvimus a predictis, de quibus coram nobis extitit accusatus, et ab omni processu et ab aliis omnibus subsecutis exinde, ita quod propter hec non possit de cetero in persona vel rebus molestari, inquietari vel in aliquo aggravari, nisi nobis vel nostris successoribus constaret legiptime in futurum prefatum presbiterum ea, de quibus accusatus extitit, conmisisse ; in quo casu presens absolutio careat viribus et effectu quam ex nunc prout ex tunc in casu predicto dicimus, mandamus et decernimus esse nullam.\nActum Bononie in domo fratrum predicatorum, presentibus Naximbene Adhelardi, Benincasa Martini, nunciis officii inquisitionis, fratre Bertholino dicti ordinis fratrum predicatorum et Phylippo Nicolai Tascherii testibus vocatis.\nEgo Iacobus Alberti Martelli, imperiali auctoritate et dicti domini inquisitoris et officii inquisitionis notarius, predictis interfui et de ipsius mandato ea publice scripsi, ss.\n</a25efd85-93e3-4e45-ba60-64b9948ecf4c>\n<9f9539ee-2012-49fb-befc-beb85c2dbc7e>\n\nIn Christi nomine amen. Anno nativitatis eiusdem millesimo trecentesimo octavo, indictione sexta, die vigesimo sexto mensis maii.\nNos frater Nicholaus Tascherius Bononiensis inquisitor predictus et cetera, notum facimus universis Christi fidelibus quod cum Hugutio condam Benedicti de Samodia, comitatus Bononiensis, contra quem processum fuit officio inquisitionis predicte, ex eo videlicet quod ipse Hugucio inventus fuit esse amicus, fautor et receptator hereticorum, eorum videlicet qui apostoli nominantur, quorum septa est per sedem apostolicam reprobata, condempnatus fuerit per nos  occasione predicta in vigintiquinque libris bononinorum, quarum partem solvit et residuum propter paupetatem ei remisimus; et idem Hugutio culpas et excessus suos manifeste confessus fuisset et humiliter recognoverit in iuditio coram nobis, paratus omnem penitenciam quam ei vellemus imponere in paciencia substinere et a nobis absolutionis beneficium et gratiam postulaverit; postquam ipse Hugucio iuravit coram nobis sancte Ecclesie Romane et nostris obedire mandatis et prestiterit idoneam cautionem, promittens quod in dictis culpis et excessibus aut consimilibus nunquam offendet nec conmittet; ipsius Hugutionis saluti et consolationi cupientes misericorditer providere, dictum Hugutionem presentem absolvimus ab omni excomunicationis vinculo quod incurrisset vel incurrere potuisset occasione dictorum excessuum et culparum, restituentes ipsum, quantum ad hoc, ecclesiasticis sacramentis et absolventes eundem ab omni alia pena quam incurrisset vel incurrere potuisset propter culpas conmissas et excessus predictos usque in hodiernam diem, adeo quod propter ipsas culpas et excessus non possit nec debeat in persona vel rebus molestari, inquietari vel in aliquo aggravari.\nActum Bononie in domo fratrum predicatorum, presentibus domino Francisco de Maxonibus, Guillielmo Laigonis, Naximbene Adhelardi, Benincasa Martini, Phylippo Nicolai Tascherii et Bernardo domini Benrii testibus vocatis.\nEgo Iacobus, dicti domini inquisitoris et officii notarius suprascriptus, predictis interfui et de ipsius mandato ea publice scripsi.\n</9f9539ee-2012-49fb-befc-beb85c2dbc7e>\n<783b8c35-5735-4141-8512-352a3696da7a>\n\nIn Christi nomine amen. Nos frater Nicholaus Tascherius inquisitor predictus notum facimus universis Christi fidelibus quod Richelda condam Lanfranchini Scortighini de Plumacio, que morabatur ad pontem Samodie, contra quam processum fuit officio inquisitionis predicte, ex eo videlicet quod ipsa Richelda inventa fuit esse amica, fautrix et receptatrix hereticorum, illorum videlicet qui vulgariter apostoli nominantur, quorum septa est per sanctam Romanam Ecclesiam reprobata, per nos dicta de causa extitit condempnata et insuper omnia eius bona et iura fuerunt nobis et inquisitionis officio confiscata, prout in sententia per nos lata, scripta manu Iacobi Martelli notarii nostri, plenius continetur. Linde cum Guido Albertini de Bagano et ipsius Richelde fideiussor et suarum docium, bonorum et iurium debitor et detentor nobis et officio inquisitionis quadraginta libras  bononinorum demptis soldis duobus, persolverit pro satisfactione  estimationis bonorum et iurium predictorum et a nobis absolutionis beneficium et gratiam postulaverit de predictis; ipsius Guidonis fideiussoris et dicte Richelde saluti et consolationi cupientes in hac parte misericorditer providere, prefatum Guidonem presentem, pro se et dicta Richelda matre sua petentem, et ipsam Richeldam et ceteros eius fideiussores absentes a dicta quantitate  peccunie persoluta et bonorum publicatione ipsius Richelde absolvimus in hiis scriptis, ita quod admodum dicta de causa non possint ipsi Guido, Richelda et fideiussores eius in persona vel rebus minime in aliquo molestari, inquietari vel modo aliquo aggravari, salvis semper et ratis manentibus aliis penis per nos ipsi Richelde impositis et iniunctis in sententia memorata et ceteris aliis que in ipsa sententia continentur, quas obtinere volumus et habere plenissimam firmitatem et eas ab ipsa Richelda iubemus inviolabiliter observari; et salvo iure officii inquisitionis contra dictum Guidonem in decem libris bononinorum quas nobis et officio inquisitionis solvere tenetur et debet.\nActum Bononie in domo fratrum predicatorum, presentibus Phylippo Tascherio, Bernardo domini Berrii, Naximbene Adhelardi et Benincasa Martini, nunciis officii inquisitionis, testibus vocatis et rogatis.\nSub anno nativitatis domini millesimo trecentesimo octavo, indictione sexta, die vigesimo sexto maii.\nEgo Iacobus Alberti Martelli, imperiali auctoritate et dicti domini inquisitoris et officii inquisitionis notarius, predictis interfui et de mandato ipsius domini inquisitoris ea publice scripsi, ss.\n</783b8c35-5735-4141-8512-352a3696da7a>\n<c7aaa0d2-1359-406a-adac-c6ae26a44398>\n\nIn  Christi nomine amen. Nos frater Nicolaus Tascherius Bononiensis ordinis predicatorum, inquisitor heretice pravitatis in Bononia et provincia Lombardie inferioris per sedem apostolicam deputati, cum inquisitionem fecerimus generalem contra omnes vivos et defunctos qui peccarent vel eciam peccassent in crimine heresis vel circa ipsum crimen, et contra omnes credentes, fautores, deffensores et receptatores hereticorum aut infamatos de heresi vel male loquentes de fide catolica, quam sancta Romana Ecclesia tenet, docet et precipit observari, invenimus Iohannem, filium condam Gerardini de Mon\u00e7orgio, comitatus Bononiensis, tam per eius confessiones in iuditio factas quam per aliorum attestationes legiptimas et eciam per sententias a reverendo viro fratre Emanuele ordinis predicatorum, inquisitore Vercelensi, contra eum latas, a veritate Christiane doctrine et fidei catolice deviasse et ipsum fuisse non solum hereticorum credentem, fautorem, socium et amicum sed eciam hereticum pertinacem, sicut ei per acta et sententias dicti fratris Emanuelis inquisitoris apparet ac eciam per confessionem ipsius Iohannis sponte coram nobis factam legiptime constat nobis. Idem Iohannes coram fratre Emanuele inquisitore prefato legiptime citatus conparuit et omnem heresim, fidem et credenciam hereticorum penitus abiuravit et se sub certa pena solempniter obligavit, promisit et iuravit quod nunquam illos qui se appellant vel dicuntur apostoli, de setta et societate Gerardi Segarelli, Dolcini de Novaria et suorum sequacium, de  cetero receptaret vel cum eis conversationem haberet vel eis  prestaret quocunque modo auxilium, conscilium vel favorem quin ymo mandata sancte Romane Ecclesie et dicti inquisitoris et omnem penitentiam sibi impositam perpetuo observaret. Post predicta vero idem Iohannes, tanquam inobediencie filius, sacramenti sui religione contempta, mandata sancte Romane Ecclesie et dicti inquisitoris per eum promissa et iurata scienter temere violavit. Tandem idem Iohannes captus coram nobis extitit presentatus; quem tanquam canem ad proprium vomitum reversum, tam per suas confessiones coram nobis in iuditio factas quam per aliorum attestationes invenimus a doctrina christiana et a fide catolica iterum deviasse, sequendo, tenendo et predicando doctrinam, credenciam et septam Dolcini de Novaria heretici, Gerardi  Segarelli heretici et Andree de Ferraria heretici, qui omnes pro crimine heresis condempnati et conbusti fuerunt, dicendo et affirmando verba erronea et nepharia que sunt contra catholicam fidem. Nam idem Iohannes sua confessione coram nobis in iuditio facta dicxit, asseruit et confessus fuit quod post abiurationem heresis per eum factam et iuramentum per eum prestitum in manibus fratris Emanuelis inquisitoris predicti, Iohannes prefatus ivit ad dictum Dolcinum in monte et ibi cum eo fuit et stetit sexdecim mensibus, sequendo vitam, modum, fidem et septam dicti Dolcini et suorum sequacium et preliando contra eos qui dictum Dolcinum mandato sedis apostolice et sancte Romane Ecclesie obsidebant. Dicxit eciam et asseruit quod modus vivendi et doctrina dicti Dolcini est et erat melior quam modus vivendi et doctrina fratrum predicatorum et minorum et aliorum religiosorum et prelatorum, et quod magis crederet doctrine dictorum Dolcini et Andree quam doctrine fratrum predicatorum, minorum, heremitarum et prelatorum Ecclesie et alia multa erronea et nepharia dicendo et asserendo, que in suis confessionibus sponte factis plenius continentur, que sunt contra catholicam fidem. Et sic predictus Iohannes, inmemor sue salutis et sui sacramenti, pluries religione contempta, ad vomitum rediit et recidivam fecit in heresim abiuratam, sequendo et tenendo vitam, doctrinam et septam predictorum Dolcini, Gerardi et Andree hereticorum et sequacium suorum, qui propter errores suos errant in illo articulo simboli et in sanctam et apostolicam Ecclesiam, quam suis pravis dogmatibus scindere moliuntur. Et ideo dictum Iohannem detineri fecerimus et coram nobis in iuditio presentari et ipsum examinavimus de predictis et invenimus eum per suam confessionem in iudicio factam fuisse et extitisse credentem hereticorum et irretitum multo tempore crimine heretice pravitatis et ficte fuisse conversum ac periurum in dictis et confessionibus suis et ipso iure excomunicatum et relapsum in heresim abiuratam, sicut de predictis ex forma ipsius inquisitionis apparet. Unde ipsa inquisitione aperta et dictis testium publicatis, cum legiptime et perhemptorie dictum Iohannem citari fecerimus ut coram nobis legiptime conpareret, facturus et recepturus in dicta inquisitione quod ordo postulat rationis et maxime recepturus copiam inquisitionis predicte et confessionum suarum, et eidem Iohanni terminum  ducxerimus statuendum ut diceret, allegaret, proponeret et probaret quidquid ad deffensionem et excusationem suam spectare credebat; nec appareat ipsum Iohannem vel aliquem seu aliquos pro ipso aliquam excusationem legiptimam seu deffensionem fecisse nec contra inquisitionem predictam aliquid legiptime ostendisse; visis et examinatis dilligenter actis inquisitionis predicte, habitoque  super predictis conscilio sapientum tam religiosorum quam secularium peritorum in iure canonico et civili ac eciam discreti viri domini Iacobi de Attis, vicarii venerabilis patris domini Uberti, Dei gratia Bononiensis condam episcopi, et de ipsius beneplacito et consensu, habita eciam deliberatione plenaria per nos ipsos, dictum Iohannem, prius legiptime citatum ad sententiam audiendam et in nostra presencia constitutum, Christi nomine invocato, auctoritate qua fungimur pro tribunali sedentes, in hiis scriptis sententiamus et diffinitive pronunciamus fuisse et extitisse multo tempore hereticorum credentem et irretitum crimine heretice pravitatis et in dictis et confessionibus suis fuisse periurum et recidivam fecisse ac esse relapsum in heresim abiuratam et ipso iure excomunicatum esse et incurrisse omnes penas canonicas et legiptimas contra huiusmodi institutas, et ipsum Iohannem iudicamus et condempnamus secundum canonicas sanctiones tanquam hereticum et relapsum in heresim abiuratam et relinquimus eum brachio et iuditio seculari, consignantes eum in manibus et in forcia domini Guidonis domini Benvenuti de Pistorio, militis et socii nobilis militis domini Bertholdi de Sancto Miniate, potestatis Bononie. In cuius rei testimonium mandamus tibi Iacobo Alberti Martelli, notario nostro, quod ex hoc facias publicum instrumentum. Preterea ipsius Iohannis bona omnia mobilia et inmobilia, iura, nomina et actiones reales et personales quecunque, ubicunque et apud quoscunque sint et appareant a tempore perpetrati sceleris confiscamus et pronuntiamus secundum canonicas sanctiones, deductis prius oneribus, inquisitionis officio confiscata et decernimus applicata. Omnes eciam contractus et cuiuscunque generis alienationes de ipsis bonis a tempore contracti criminis per eundem Iohannem vel per quoscunque alios factos seu factas cuiuscunque persone vel loco cassandos sive cassandas, et irritandos sive irritandas esse pronuntiamus atque cassamus et irritamus et nullius momenti esse decernimus roboris vel valoris. Et nichilominus in predictis omnibus et singulis mutandi, addendi et minuendi semel et pluries, prout de iure fieri poterit et nobis visum fuerit expedire, auctoritatem et facultatem nobis et successoribus nostris plenariam reservamus.\nLata et pronuntiata fuit dicta sententia per dictum fratrem Nicolaum inquisitorem pro tribunali sedentem Bononie in ecclesia Beati Dominici, presente dicto Iohanne ad dictam sententiam audiendam, et presentibus fratribus Dondideo, Ricoldo, Ieronimo et Andrea ordinis predicatorum de Bononia; fratribus Iacobo de Podiali, Petro de Canitulo et Albertino de Monteombrario ordinis fratrum minorum de Bononia; domino Guidone Bontalenti, notario dicti domini inquisitoris; fratre Monte de Balduinis ordinis militie Beate Marie, dompno Bertholo, monaco monasterii Sancti Felicis, domino Francisco de Muxonibus et domino Guillielmo Laigonis, notario dicti domini inquisitoris, testibus vocatis.\nSub anno nativitatis Domini millesimo trecentesimo octavo, indictione sexta, die sabbati sexto mensis iulii.\n(S.N.) Ego Iacobus Alberti Martelli, imperiali auctoritate et dicti domini inquisitoris et officii notarius, predictis interfui et de ipsius mandato ea publice scripsi, ss.\n</c7aaa0d2-1359-406a-adac-c6ae26a44398>\n<c7155956-4861-4f0d-aed1-bd71cb6417f0>\n\nIn Christi nomine amen. Anno nativitatis eiusdem millesimo trecentesimo octavo, indictione sexta, die quarto mensis augusti.\nNos frater Nicolaus Tascherius inquisitor predictus notum facimus universis Christi fidelibus quod Vanna, filia condam Cambii de Locha et uxoi Gracie de Freris, capelle Sancti Proculi, contra quam ex officio inquisitionis predicte processimus, ex eo quod ad nostram pervenit audienciam dictam Vannam verba enonea et nepharia protulisse, que sunt et erant contra catholicam fidem et in periculum animarum, videlicet quod corpus Christi quod in altare consecratur sive ostia consecrata  erat pasta et non Deus qui est in alto; et nobis constiterit dictam Vannam dicta verba ioco dicxisse, fuit occasione predicta pena spirituali punita, prout de predictis omnibus in actis dicti officii plenius continetur. Unde dicta Vanna culpas et excessus suos manifeste confessa fuisset et humiliter recognoverit in iuditio coram nobis, parata omnem penitenciam quam ei vellemus imponere in paciencia substinere, et a nobis dictus Gracias pro dicta Vanna, uxore sua absente, absolutionis beneficium et gratiam postulasset; postquam dicta Vanna iuravit coram nobis sancte Ecclesie Romane et nostris obedire mandatis et prestiterit idoneam cautionem, promittens quod in dictis culpis et excessibus aut consimilibus nunquam offendet nec conmittet; ipsius Vanne saluti et consolationi cupientes misericorditer providere, dictum Graciam, presentem pro ipsa Vanna eius uxore absente, petentem et recipientem ac eciam suo nomine tanquam ipsius Vanne fideiussorem et ceteros fideiussores Vanne predicte ac ipsam Vannam absentem absolvimus: videlicet ipsam Vannam ab omni excomunicationis vinculo quod incurrisset vel incurrere potuisset occasione dictorum excessuum et culparum, restituentes ipsam quantum ad hoc ecclesiasticis sacramentis et absolventes eandem et eius fideiussores ab omni alia pena quam incurrisset vel incurrere potuisset propter culpas conmissas et excessus predictos usque in hodiernum diem; adeo quod propter ipsas culpas et excessus non possit ipsa nec eius fideiussores in personis vel rebus molestari, inquietari vel in aliquo aggravari.\nActum Bononie in capitulo fratrum predicatorum, presentibus Naximbene Adhelardi et Benincasa Martini, nunciis officii inquisitionis, testibus vocatis et rogatis.\nEgo Iacobus Alberti Martelli, imperiali auctoritate et officii inquisitionis et dicti domini inquisitoris notarius, de ipsius mandato predicta publice scripsi, ss.\n</c7155956-4861-4f0d-aed1-bd71cb6417f0>\n<94450f5b-f570-4eed-931a-e5151c29248c>\n\nIn Christi nomine amen. Nos frater Nicolaus Tascherius Bononiensis ordinis predicatorum, inquisitor heretice pravitatis in Bononia et provincia Lombardie inferioris, per sedem  apostolicam deputati, cum inquisitionem fecerimus generalem contra omnes vivos et defunctos qui peccarent vel eciam peccavissent in crimine heresis vel circa ipsum crimen et contra omnes credentes, fautores, deffensores et receptatores hereticorum aut infamatos de heresi vel male loquentes de fide catholica, quam Sancta Romana Ecclesia tenet, docet et precipit observari, invenimus \u00c7ulittinam, filiam condam Pelegrini, que fuit de burgo  Panicalis, comitatus Bononiensis, tam per eius confessiones in iuditio factas quam per aliorum attestationes legiptimas et eciam per sententiam a reverendo viro fratre Emanuele ordinis predicatorum, inquisitore Mediolanensi, contra eam datam, a veritate christiane doctrine et fidei catholice deviasse et ipsam fuisse et extitisse amicam, fautricem, receptatricem et sociam hereticorum, sicut enim per acta et sententias dicti fratris Emanuelis inquisitoris apparet, ac eciam per confessionem ipsius Zolittine sponte coram nobis factam; legiptime constat nobis prefata \u00c7ulittina coram fratre Emanuele inquisitore predicto et in eius presencia constituta omnem heresim, fidem, credenciam hereticorum penitus abiuravit et se sub certa pena solempniter obligavit, promisit et iuravit quod nunquam illos qui se appelant vel dicuntur apostoli de setta et societate Gerardi Segarelli, Dulcini de Novaria et suorum sequacium de cetero receptaret vel cum eis conversationem haberet vel eis prestaret auxilium, consilium vel favorem quin ymno mandata sancte Romane Ecclesie et dicti domini inquisitoris et omnem penitenciam sibi impositam perpetuo observaret. Post predicta vero dicta Zulitina tanquam inobediencie filia, sacramenti sui religione contempta, mandata sancte Romane Ecclesie et dicti domini inquisitoris per eam promissa et iurata scienter temere violavit. Tandem dicta \u00c7ulittina capta coram nobis extitit presentata; quam tanquam canem ad proprium vomitum reversam, tam per suam confessionem coram nobis factam quam per aliorum attestationes invenimus a doctrina christiana et fide catholica iterum deviasse, sequendo et tenendo doctrinam, credenciam et septam Dulcini de  Novaria, Gerardi Segarelli, Rolandini de Ollis et Andree de Ferraria hereticorum, qui omnes pro crimine heresis condempnati fuerunt et combusti, dicendo et affirmando verba erronea et nepharia que sunt contra catholicam fidem. Nam dicta \u00c7ulittina, sua confessione eoram nobis in iuditio sponte facta, dicxit, asseruit et confessa fuit quod post abiurationem heresis per eam factam et iuramentum per eam presti tum in manibus fratris Emanuelis inquisitori is predicti, prefata \u00c7ulittina coram religioso viro fratre Gerardino ordinis predicatorum, inquisitore heretice pravitatis in Padua et Vicentia et diocesis earundem per sedem apostolicam deputato, in iuditio constituta sponte dicxit, asiseruit et confessa fuit quod credebat Dolcinum de Novaria et Gerardum Segarellum esse sanctos, et quod Ecclesia et prelati Ecclesie male fecerunt et falsam sententiam dederunt quando eos condempnaverunt sicut hereticos, et quod expositiones scripturarum quas fecerunt et faciebant predicti Dolcinus et Andreas sunt vere, et quod si papa et omnes prelati Ecclesie et omnes religiosi et clerici et magistri scripturarum, qui sunt in tota Ecclesia Dei, dicerent et determinarent in solempni conscilio quod expositiones scipturarum quas faciebat dictus Andreas essent false, quod magis crederet soli Andree quam omnibus illis et quod non obediret domino pape et omnibus prelatis Ecclesie et inquisitoribus si preciperent sibi quod ipsa dimitteret Andream predictum et suos sequaces, et quod magis obediret Andree predicto quam omnibus illis si ei preciperent quod non sequeretur  doctrinam dicti Dolcini et ipse Andreas contrarium preciperet. Dicxit eciam quod, postquam fuit cruce signata a dicto fratre Emanuele, audivit predicationes et documenta cuiusdam qui nominatur Vannes de Luca, qui erat de sequacibus dicti Dolcini. Dicxit tamen quod presencialiter eam penitet omnium predictorum et penitebit totis temporibus vite sue et quod hodie credit et in posterum perpetuo credere vult et tenere fidem et documenta sancte Romane Ecclesie et domini pape et ea que predicant inquisitores et fratres predicatores; nec vult de cetero  credere, tenere vel sequi documenta, predicationes et fidem predictorum Gerardi, Dolcini et Andree et suorum sequacium, cum credat eos esse filios diaboli. Et sic dicta Qolitina, inmemor sue salutis et sui sacramenti religione contempta, recidivam fecit in heresim abiuratam, sequendo et tenendo vitam, doctrinam et septam predictorum Dulcini, Gerardi et Andree et sequacium suorum, qui propter errores suos errant in illo articulo simboli et in unam sanctam et apostolicam Ecclesiam. Et ideo dictam  Qolittinam detineri fecimus et coram nobis in iuditio presentari et ipsam examinavimus de predictis et invenimus eam per suam confessionem in iuditio factam fuisse et extitisse credentem hereticorum et irretitam multo tempore crimine heretice pravitatis et ficte fuisse conversam ac periuram in dictis et confessionibus suis et ipso iure excomunicatam et relapsam in heresim abiuratam, sicut de predictis ex forma ipsius inquisitionis apparet. Unde ipsa inquisitione aperta et dictis testium publicatis, cum legiptime et perhemptorie dictam \u00c7ulittinam citari fecerimus ut coram nobis legiptime compareret, factura et receptura in dicta inquisitione quod ordo postulat rationis et maxime receptura copiam inquisitionis predicte et confessionum suarum, et eidem Qulittine terminum ducxerimus statuendum ut diceret, allegaret, proponeret et probaret quidquid ad excusationem et deffensionem suam spectare credebat; nec appareat ipsam \u00c7ulittinam vel aliquem seu aliquos pro ipsa aliquam excusationem legiptimam seu deffensionem fecisse nec contra inquisitionem predictam aliquid legiptime ostendisse; visis et examinatis diligenter actis inquisitionis predicte, habitoque super predictis conscilio sapientum tam religiosorum quam secularium peritorum in iure canonico et civili, ac eciam discreti viri domini Iacobi de Attis, vicarii venerabilis patris domini Uberti, Dei gratia Bononiensis condam episcopi, et de ipsius beneplacito et consensu, habita eciam deliberatione plenaria per nos ipsos, dictam \u00c7ulittinam prius legiptime citatam ad sententiam audiendam et in nostra presencia constitutam, Christi nomine invocato, auctoritate qua fungimur pro tribunali sedentes, in hiis scriptis sententiamus et diffinitive pronunciamus dictam \u00c7ulittinam fuisse et extitisse amicam, devotam, fautricem et receptatricem hereticorum et irretitam crimine heretice pravitatis et in dictis et confessionibus suis fuisse periuram et ipso iure excomunicatam et incurrisse omnes penas canonicas, civiles seu legiptimas contra huiusmodi constitutas. Propterea in correptionem et testimonium ipsius Qulittine et excessuum predictorum, rigorem tamen iusticie misericordia temperantes, eidem Qulittine penitenti, ut dicxit, penitenciam imponimus infrascriptam: videlicet quod semel in anno suorum veram confessionem faciat peccatorum et quod omni edomada sextam feriam ieiunet in pane et aqua quamdiu vivet. Item quod omni die dicat saltem viginti pater noster et totidem ave maria. Item quod in sua veste superiori portet continue duas cruces crocei coloris, longitudinis duorum palmorum et amplitudinis quatuor digitorum, unam anterius in pectore et aliam posterius inter scapulas, et vestis cum crucibus non sit eiusdem coloris. Item omnia sua bona mobilia et inmobilia, iura, nomina et actiones reales et personales, quecunque, ubicunque et apud quoscunque sint et appareant tempore perpetrati sceleris confiscamus et pronuntiamus secundum canonicas sanctiones, deductis prius oneribus, inquisitionis officio confiscata et decernimus applicata. Omnes eciam contractus et cuiuscunque generis alienationes de ipsis bonis a tempore predicti criminis per eandem \u00c7ulittinam vel per quoscunque alios factos seu factas cuiuscunque persone vel loco cassandos sive cassandas, irritandos sive irritandas esse pronunciamus atque cassamus et irritamus et nullius momenti esse decernimus, roboris vel valoris. Et preter hec ut ipsius Qulittine pene enormitas aliis in exemplum reddatur, precipimus et mandamus quod persona et corpus dicte Qulittine, quamdiu vita sistet in ea, perpetuo carceri mancipetur, de quo nullo modo possit eggredi vel exire, ut suorum possit agere penitentiam peccatorum in eo loco et modo quibus ducxerimus ordinandum. Et nichilominus in predictis omnibus et singulis addendi, mutandi et minuendi semel et pluries, prout de iure fieri poterit et nobis visum fuerit expedire, auctoritatem et facultatem nobis et successoribus nostris plenariam reservamus.\nLata et pronuntiata fuit dicta sententia per dictum fratrem Nicolaum inquisitorem pro tribunali sedentem Bononie in ecclesia Beati Dominici, presente dicta \u00c7ulittina ad dictam sententiam audiendam et presentibus fratribus Dondideo et Andrea de burgo Peradelli ordinis predicatorum de Bononia, Naximbene Adhelardi et Benincasa Martini nunciis officii inquisitionis, fratre Nicolao de Pritonibus et dompno Dominico, rectore ecclesie Sancte Marie de Oselittis, testibus vocatis et rogatis.\nSub anno nativitatis Domini millesimo trecentesimo octavo, indictione sexta, die octavo mensis augusti.\n(S.N.) Ego Iacobus Alberti Martelli, imperiali auctoritate notarius et nunc dicti domini inquisitoris et officii inquisitionis notarius, predictis interfui et de ipsius domini inquisitoris mandato ea publice scripsi, ss.\n</94450f5b-f570-4eed-931a-e5151c29248c>\n<f9849aa1-0340-44c4-ba5f-9f2859604d8a>\n\nIn Christi nomine amen. Nativitatis eiusdem anno millesimo trecentesimo octavo, indictione sexta, die undecimo mensis octubris.\nNos frater Nicolaus Tascherius inquisitor predictus notum facimus universis Christi fidelibus quod Guido Albertini de Bacano, filius eciam Richelde Scortighini de Plumatio, per nos pro crimine heresis condempnate, de quadam condempnatione patet sententia per nos lata, scripta manu Iacobi Alberti Martelli notarii nostri, pro residuo condempnationis predicte de ea facte promisit nobis et inquisitionis officio dare et solvere decem libras bononinorum, prout in actis officii nostri plenius continetur; quas decem libras bononinorum idem Guido nobis dedit integre ac persolvit. Unde cum ipse Guido absolutionis beneficium et gratiam a nobis pecierit, eiusdem Guidonis saluti et consolationi cupientes humiliter providere, eundem Guidonem presentem, petentem et recipientem pro se et suo fideiussore absente, et ipsum fideiussorem suum a dictis decem libris bononinorum solutis per eum absolvimus, adeo quod non possit ipse nec eius fideiussor in persona vel rebus occasione dicte quantitatis promissionis et fideiussionis molestari, inquietari vel in aliquo aggravari.\nActum Bononie in domibus fratrum predicatorum, presentibus fratre Dondideo de Bononia dicti conventus predicatorum, domino Blaxio Guidonis de Martellis, capelle Sancti Syrri, et Naximbene Adelardi testibus.\nEgo Iacobus Alberti Martelli, imperiali auctoritate et dicti domini inquisitoris et officii inquisitionis notarius, predictis interfui et de ipsius mandato ea publice scripsi.\n</f9849aa1-0340-44c4-ba5f-9f2859604d8a>\n<b44d14fd-61b3-47a5-8120-cdee1ec9344b>\n\nIn Christi nomine amen. Nativitatis eiusdem anno millesimo trecentesimo nono, indictione septima, die sextodecimo mensis octubris.\nNos frater Nicolaus Tascherius inquisitor predictus notum facimus universis Christi fidelibus quod presbiter Benvenutus, rector Ecclesie Sancti Prosperi de Savigno, penes quem tanquam rectorem dicte ecclesie et pro ipsa ecclesia erant de bonis sororis Bertholomee, que dicebatur Bona, filie condam Petri de Savigno, heretice et pro crimine heresis condempnate et combuste cuius bona omnia et iura fuerunt nobis et inquisitionis officio publicata, prout in ipsa sententia per nos lata, scripta manu Iacobi Alberti Martelli notarii nostri, plenius continetur. Que quidem bona ad ipsum presbiterum Benvenutum sive ad dictam ecclesiam provenerant occasione Leonardi sive Leonarducii fratris dicte Bartholomee, conversi dicte ecclesie Sancti Prosperi, dedit et solvit nobis et officio inquisitionis ipse sive Deodatus condam Cortisii capelle Sancte Marie de Castello, cuius fideiussor pro eo quindecim libras bononinorum pro satisfactione estimationis ipsorum bonorum  existencium penes  ipsum presbiterum sive dictam ecclesiam. Unde cum dictus presbiter Benvenutus pro se et dicto suo fideiussore a nobis absolutionis beneficium et gratiam postulaverit, ipsius saluti et consolationi cupientes misericorditer providere, predictum presbiterum Benvenutum, presentem pro se et dicto suo fideiussore, petentem et recipientem et ipsum Deodatum fideiussorem suum licet absentem absolvimus a dicta quantitate peccunie persoluta; ita quod propter hec de cetero  non possit ipse nec eius fideiussores in personis vel rebus in aliquo molestari, inquietari vel modo aliquo aggravari, salvo semper omni iure officii inquisitionis et nobis et nostris successoribus integre reservato.\nActum Bononie in domo fratrum predicatorum, presentibus fratre Bertholino de Urceis dicti conventus predicatorum, fratre Benvenuto de burgo Galerie, fratre Benvenuto de Frasseneta et fratre Bernardo de Plumacio, conversis dicti conventus predicatorum, testibus vocatis et rogatis.\nEgo Iacobus Alberti Martelli, imperiali auctoritate et dicti domini inquisitoris et officii inquisitionis notarius, predictis interfui et de mandato ipsius domini inquisitoris ea publice scripsi, ss.\n</b44d14fd-61b3-47a5-8120-cdee1ec9344b>\n<3f921aa2-e7e2-4ff9-ad1c-eac34bbf2706>\n\nIn Christi nomine amen. Nativitatis eiusdem anno millesimo trecentesimo nono, indictione septima, die undecimo mensis decembris.\nNos frater Nicolaus Tascherius inquisitor predictus notum facimus universis Christi fidelibus quod Petrus condam Mutinensis, qui moratur in terra Plumacii, qui condempnatus fuit, ut dicxit, in certa peccunie quantitate per reverendum virum fratrem Guidonem Parmensem ordinis predicatorum, predecessorem nostrum, olim inquisitorem in Bononia heretice pravitatis, ex eo quod ipse Petrus persecutus non fuerat nec ceperat sororem Robergam hereticam et fugitivam officii inquisitionis, prout sibi mandatum fuerat ex parte dicti domini inquisitoris per Naximbene Adhelardi, nuncium ipsius domini inquisitoris et officii inquisitionis, eidem fratri Guidoni predecessori nostro plenarie satisfecit ut idem Petrus asseruit ac nobis eciam attestatione quamplurium fidem fecit. Unde cum ipse Petrus culpas et excessus suos humiliter recognoscens et promittens quod in huiusmodi culpis et excessibus aut consimilibus nunquam offendet, a nobis absolutionis beneficium et gratiam postulaverit; ipsius saluti et consolationi cupientes misericorditer providere, eundem Petrum presentem ab omni quantitate per eum nostro predecessori soluta et eciam ab omni residuo, si quod solvere restitit occasione predicta, propter eius paupertatem absolvimus ac eciam ab omni excomunicationis vinculo quam propter culpas et excessus predictos incurrisset vel incurrere potuisset, restituentes eum quantum ad hoc ecclesiasticis sacramentis, et absolventes eum a processu predicto et ab omni alia pena quam occasione dictorum excessuum et culparum incurrisset vel incurrere potuisset, adeo quod propter ipsas culpas et excessus et propter processum et condempnationem predictam non possit ipse Petrus de cetero in persona vel rebus in aliquo molestari, inquietari vel modo aliquo aggravari.\nActum Bononie ante capellam, silicet super hostio seu porta capituli fratrum predicatorum, presentibus fratre Bertholino de Urceis dicti conventus predicatorum et domino Vinciguerra domini Michaelis Vinciguerre testibus vocatis et rogatis.\nEgo Iacobus supradictus, dicti domini inquisitoris et officii inquisitionis notarius, predictis interfui et de ipsius mandato ea publice scripsi, ss.\n\n</3f921aa2-e7e2-4ff9-ad1c-eac34bbf2706>\n</f39fce77-854a-4406-b4a0-f33d8803948a>\n</8bcbfeef-f973-4315-be40-d88f0edef980>\n", "title": "Paolini_Orioli_ActaBononie__combined__T77", "createdAt": "2021-01-01T00:00:00.000Z", "updatedAt": "2021-01-01T00:00:00.000Z"}]